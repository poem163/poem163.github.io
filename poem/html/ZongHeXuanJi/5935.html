<HTML>
<HEAD>
<TITLE>楚辞繁体精校本（一） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/GuJinShiJi/">古今诗集</a> <font color=4C4C4C>&gt;&gt; </font><a href="../../html/ZongHeXuanJi/">综合选集</a> <FONT color=#BCB6A0>&gt;&gt;</font> 楚辞繁体精校本（一）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>楚辞繁体精校本（一）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-30&nbsp;&nbsp;文章类别:综合选集&nbsp;&nbsp;阅读次数:<script language=javascript src="../../hits.php?articleid=5935"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'楚辞繁体精校本（一）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[楚辞繁体精校本（一）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 離騷經第一 
<br>
<br>帝高陽之苗裔兮，朕皇考曰伯庸。
<br>
<br>攝提貞于孟陬兮，惟庚寅吾以降。
<br>
<br>皇覽揆余初度兮，肇錫余以嘉名：
<br>
<br>名余曰正則兮，字余曰靈均。
<br>
<br>紛吾既有此內美兮，又重之以修能。
<br>
<br>扈江離與辟芷兮，紉秋蘭以為佩。
<br>
<br>汨余若將不及兮，恐年歲之不吾與。
<br>
<br>朝搴阰之木蘭兮，夕攬洲之宿莽。
<br>
<br>日月忽其不淹兮，春與秋其代序。
<br>
<br>惟草木之零落兮，恐美人之遲暮。
<br>
<br>不撫壯而棄穢兮，何不改乎此度？
<br>
<br>乘騏驥以馳騁兮，來吾道夫先路！
<br>
<br>　
<br>
<br>昔三后之純粹兮，固眾芳之所在。
<br>
<br>雜申椒與菌桂兮，豈維紉夫蕙茞！
<br>
<br>彼堯、舜之耿介兮，既遵道而得路。
<br>
<br>何桀紂之昌披兮，夫唯捷徑以窘步。
<br>
<br>惟黨人之偷樂兮，路幽昧以險隘。
<br>
<br>豈余身之僤殃兮，恐皇輿之敗績！
<br>
<br>忽奔走以先後兮，及前王之踵武。
<br>
<br>荃不揆余之中情兮，反信讒以齌怒。
<br>
<br>余固知謇謇之為患兮，忍而不能舍也。
<br>
<br>指九天以為正兮，夫唯靈修之故也。
<br>
<br>[曰黃昏以為期兮，羌中道而改路！]
<br>
<br>初既與余成言兮，後悔遁而有他。
<br>
<br>余既不難夫離別兮，傷靈修之數化。
<br>
<br>余既滋蘭之九畹兮，又樹蕙之百畝。
<br>
<br>畦留夷與揭車兮，雜杜衡與芳芷。
<br>
<br>冀枝葉之峻茂兮，願俟時乎吾將刈。
<br>
<br>雖萎絕其亦何傷兮，哀眾芳之蕪穢。
<br>
<br>眾皆競進以貪婪兮，憑不厭乎求索。
<br>
<br>羌內恕己以量人兮，各興心而嫉妒。
<br>
<br>忽馳騖以追逐兮，非余心之所急。
<br>
<br>老冉冉其將至兮，恐修名之不立。
<br>
<br>朝飲木蘭之墜露兮，夕餐秋菊之落英。
<br>
<br>苟余情其信姱以練要兮，長顑頷亦何傷。
<br>
<br>掔木根以結茞兮，貫薜荔之落蕊。
<br>
<br>矯菌桂以紉蕙兮，索胡繩之纚纚。
<br>
<br>謇吾法夫前修兮，非世俗之所服。
<br>
<br>雖不周於今之人兮，願依彭咸之遺則。
<br>
<br>長太息以掩涕兮，哀民生之多艱。
<br>
<br>余雖好修姱以鞿羈兮，謇朝誶而夕替。
<br>
<br>既替余以蕙纕兮，又申之以攬茞。
<br>
<br>亦余心之所善兮，雖九死其猶未悔。
<br>
<br>怨靈修之浩蕩兮，終不察夫民心。
<br>
<br>眾女嫉余之蛾眉兮，謠諑謂余以善淫。
<br>
<br>固時俗之工巧兮，偭規矩而改錯。
<br>
<br>背繩墨以追曲兮，競周容以為度。
<br>
<br>忳鬱邑余佗傺兮，吾獨窮困乎此時也。
<br>
<br>寧溘死以流亡兮，余不忍為此態也。
<br>
<br>鷙鳥之不群兮，自前世而固然。
<br>
<br>何方圜之能周兮，夫孰異道而相安？
<br>
<br>屈心而抑志兮，忍尤而攘詬。
<br>
<br>伏清白以死直兮，固前聖之所厚。
<br>
<br>悔相道之不察兮，延佇乎吾將反。
<br>
<br>回朕車以復路兮，及行迷之未遠。
<br>
<br>步余馬於蘭皋兮，馳椒丘且焉止息。
<br>
<br>進不入以離尤兮，退將復修吾初服。
<br>
<br>製芰荷以為衣兮，集芙蓉以為裳。
<br>
<br>不吾知其亦已兮，苟余情其信芳。
<br>
<br>高余冠之岌岌兮，長余佩之陸離。
<br>
<br>芳與澤其雜糅兮，唯昭質其猶未虧。
<br>
<br>忽反顧以遊目兮，將往觀乎四荒。
<br>
<br>佩繽紛其繁飾兮，芳菲菲其彌章。
<br>
<br>民生各有所樂兮，余獨好修以為常。
<br>
<br>雖體解吾猶未變兮，豈余心之可懲。
<br>
<br>女嬃之嬋媛兮，申申其詈予，曰：
<br>
<br>「鯀婞直以亡身兮，終然殀乎羽之野。
<br>
<br>汝何博謇而好修兮，紛獨有此姱節？
<br>
<br>薋菉葹以盈室兮，判獨離而不服。」
<br>
<br>眾不可戶說兮，孰云察余之中情？
<br>
<br>世並舉而好朋兮，夫何煢獨而不予聽？
<br>
<br>依前聖以節中兮，喟憑心而歷茲。
<br>
<br>濟沅、湘以南征兮，就重華而敶詞：
<br>
<br>啟《九辨》與《九歌》兮，夏康娛以自縱。
<br>
<br>不顧難以圖後兮，五子用失乎家衖。
<br>
<br>羿淫游以佚畋兮，又好射夫封狐。
<br>
<br>固亂流其鮮終兮，浞又貪夫厥家。
<br>
<br>澆身被服強圉兮，縱欲而不忍。
<br>
<br>日康娛而自忘兮，厥首用夫顛隕。
<br>
<br>夏桀之常違兮，乃遂焉而逢殃。
<br>
<br>后辛之菹醢兮，殷宗用而不長。
<br>
<br>湯、禹儼而祗敬兮，周論道而莫差。
<br>
<br>舉賢才而授能兮，循繩墨而不頗。
<br>
<br>皇天無私阿兮，覽民德焉錯輔。
<br>
<br>夫維聖哲以茂行兮，苟得用此下土。
<br>
<br>瞻前而顧後兮，相觀民之計極。
<br>
<br>夫孰非義而可用兮？
<br>
<br>孰非善而可服？
<br>
<br>阽余身而危死兮，覽余初其猶未悔。
<br>
<br>不量鑿而正枘兮，固前修以菹醢。
<br>
<br>曾歔欷余鬱邑兮，哀朕時之不當。
<br>
<br>攬茹蕙以掩涕兮，霑余襟之浪浪。
<br>
<br>跪敷衽以陳辭兮，耿吾既得此中正。
<br>
<br>駟玉虯以桀鷖兮，溘埃風余上征。
<br>
<br>朝發軔於蒼梧兮，夕余至乎縣圃。
<br>
<br>欲少留此靈瑣兮，日忽忽其將暮。
<br>
<br>吾令羲和弭節兮，望崦嵫而勿迫。
<br>
<br>路曼曼其修遠兮，吾將上下而求索。
<br>
<br>飲余馬於咸池兮，總余轡乎扶桑。
<br>
<br>折若木以拂日兮，聊逍遙以相羊。
<br>
<br>前望舒使先驅兮，後飛廉使奔屬。
<br>
<br>鸞皇為余先戒兮，雷師告余以未具。
<br>
<br>吾令鳳鳥飛騰兮，繼之以日夜。
<br>
<br>飄風屯其相離兮，帥雲霓而來御。
<br>
<br>紛總總其離合兮，斑陸離其上下。
<br>
<br>吾令帝閽開關兮，倚閶闔而望予。
<br>
<br>時曖曖其將罷兮，結幽蘭而延佇。
<br>
<br>世溷濁而不分兮，好蔽美而嫉妒。
<br>
<br>朝吾將濟於白水兮，登閬風而絏馬。
<br>
<br>忽反顧以流涕兮，哀高丘之無女。
<br>
<br>溘吾遊此春宮兮，折瓊枝以繼佩。
<br>
<br>及榮華之未落兮，相下女之可詒。
<br>
<br>吾令豐隆乘雲兮，求宓妃之所在。
<br>
<br>解佩纕以結言兮，吾令謇修以為理。
<br>
<br>紛總總其離合兮，忽緯繣其難遷。
<br>
<br>夕歸次於窮石兮，朝濯髮乎洧盤。
<br>
<br>保厥美以驕傲兮，日康娛以淫游。
<br>
<br>雖信美而無禮兮，來違棄而改求。
<br>
<br>覽相觀於四極兮，周流乎天余乃下。
<br>
<br>望瑤臺之偃蹇兮，見有娀之佚女。
<br>
<br>吾令鴆為媒兮，鴆告余以不好。
<br>
<br>雄鳩之鳴逝兮，余猶惡其佻巧。
<br>
<br>心猶豫而狐疑兮，欲自適而不可。
<br>
<br>鳳皇既受詒兮，恐高辛之先我。
<br>
<br>欲遠集而無所止兮，聊浮游以逍遙。
<br>
<br>及少康之未家兮，留有虞之二姚。
<br>
<br>理弱而媒拙兮，恐導言之不固。
<br>
<br>世溷濁而嫉賢兮，好蔽美而稱惡。
<br>
<br>閨中既以邃遠兮，哲王又不寤。
<br>
<br>懷朕情而不發兮，余焉能忍而與此終古？
<br>
<br>索瓊茅以筳篿兮，命靈氛為余占之。
<br>
<br>曰：
<br>
<br>「兩美其必合兮，孰信修而慕之？
<br>
<br>思九州之博大兮，豈惟是其有女？」
<br>
<br>曰：
<br>
<br>「勉遠逝而無狐疑兮，孰求美而釋女？
<br>
<br>何所獨無芳草兮，爾何懷乎故宇？」
<br>
<br>世幽昧以昡曜兮，孰云察余之善惡？
<br>
<br>民好惡其不同兮，惟此黨人其獨異！
<br>
<br>戶服艾以盈要兮，謂幽蘭其不可佩。
<br>
<br>覽察草木其猶未得兮，豈珵美之能當？
<br>
<br>蘇糞壤以充禕兮，謂申椒其不芳。
<br>
<br>欲從靈氛之吉占兮，心猶豫而狐疑。
<br>
<br>巫咸將夕降兮，懷椒糈而要之。
<br>
<br>百神翳其備降兮，九疑繽其並迎。
<br>
<br>皇剡剡其揚靈兮，告余以吉故。
<br>
<br>曰：
<br>
<br>「勉陞降以上下兮，求矩矱之所同。
<br>
<br>湯、禹儼而求合兮，摯、咎繇而能調。
<br>
<br>苟中情其好修兮，又何必用夫行媒？
<br>
<br>說操築於傅巖兮，武丁用而不疑。
<br>
<br>呂望之鼓刀兮，遭周文而得舉。
<br>
<br>甯戚之謳歌兮，齊桓聞以該輔。
<br>
<br>及年歲之未晏兮，時亦猶其未央。
<br>
<br>恐鵜鴃之先鳴兮，使夫百草為之不芳。」
<br>
<br>何瓊佩之偃蹇兮，眾薆然而蔽之。
<br>
<br>惟此黨人之不諒兮，恐嫉妒而折之。
<br>
<br>時繽紛其變易兮，又何可以淹留？
<br>
<br>蘭芷變而不芳兮，荃蕙化而為茅。
<br>
<br>何昔日之芳草兮，今直為此蕭艾也？
<br>
<br>豈其有他故兮，莫好修之害也！
<br>
<br>余以蘭為可恃兮，羌無實而容長。
<br>
<br>委厥美以從俗兮，苟得列乎眾芳。
<br>
<br>椒專佞以慢慆兮，樧又欲充夫佩幃。
<br>
<br>既干進而務入兮，又何芳之能祗？
<br>
<br>固時俗之流從兮，又孰能無變化？
<br>
<br>覽椒蘭其若茲兮，又況揭車與江離？
<br>
<br>惟茲佩之可貴兮，委厥美而歷茲。
<br>
<br>芳菲菲而難虧兮，芬至今猶未沬。
<br>
<br>和調度以自娛兮，聊浮游而求女。
<br>
<br>及余飾之方壯兮，周流觀乎上下。
<br>
<br>靈氛既告余以吉占兮，歷吉日乎吾將行。
<br>
<br>折瓊枝以為羞兮，精瓊爢以為粻。
<br>
<br>為余駕飛龍兮，雜瑤象以為車。
<br>
<br>何離心之可同兮？吾將遠逝以自疏。
<br>
<br>邅吾道夫崑崙兮，路修遠以周流。
<br>
<br>揚雲霓之晻藹兮，鳴玉鸞之啾啾。
<br>
<br>朝發軔於天津兮，夕余至乎西極。
<br>
<br>鳳皇翼其承旂兮，高翱翔之翼翼。
<br>
<br>忽吾行此流沙兮，遵赤水而容與。
<br>
<br>麾蛟龍使梁津兮，詔西皇使涉予。
<br>
<br>路修遠以多艱兮，騰眾車使徑待。
<br>
<br>路不周以左轉兮，指西海以為期。
<br>
<br>屯余車其千乘兮，齊玉軑而並馳。
<br>
<br>駕八龍之婉婉兮，載雲旗之委蛇。
<br>
<br>抑志而弭節兮，神高馳之邈邈。
<br>
<br>奏《九歌》而舞《韶》兮，聊假日以媮樂。
<br>
<br>陟陞皇之赫戲兮，忽臨睨夫舊鄉。
<br>
<br>僕夫悲余馬懷兮，蜷局顧而不行。
<br>
<br>亂曰：
<br>
<br>已矣哉！
<br>
<br>國無人莫我知兮，又何懷乎故都！
<br>
<br>既莫足與為美政兮，吾將從彭咸之所居！
<br>
<br>
<br>--------------------------------------------------------------------------------
<br>
<br>楚辭卷第二
<br>九歌
<br>東皇太一
<br>吉日兮辰良，穆將愉兮上皇。
<br>
<br>撫長劍兮玉珥，璆鏘鳴兮琳琅。
<br>
<br>瑤席兮玉瑱，盍將把兮瓊芳。
<br>
<br>蕙肴蒸兮蘭藉，奠桂酒兮椒漿。
<br>
<br>揚枹兮拊鼓，疏緩節兮安歌，陳竽瑟兮浩倡。
<br>
<br>靈偃蹇兮姣服，芳菲菲兮滿堂。
<br>
<br>五音紛兮繁會，君欣欣兮樂康。
<br>
<br>雲中君
<br>浴蘭湯兮沐芳，華采衣兮若英。
<br>
<br>靈連蜷兮既留，爛昭昭兮未央。
<br>
<br>搴將憺兮壽宮，與日月兮齊光。
<br>
<br>龍駕兮帝服，聊翱游兮周章。
<br>
<br>靈皇皇兮既降，焱遠舉兮雲中。
<br>
<br>覽冀州兮有餘，橫四海兮焉窮。
<br>
<br>思夫君兮太息，極勞心兮忡忡。
<br>
<br>湘君
<br>君不行兮夷猶，蹇誰留兮中洲？
<br>
<br>美要眇兮宜修，沛吾乘兮桂舟。
<br>
<br>令沅、湘兮無波，使江水兮安流。
<br>
<br>望夫君兮未來，吹參差兮誰思？
<br>
<br>駕飛龍兮北征，邅吾道兮洞庭。
<br>
<br>薜荔柏兮蕙綢，蓀橈兮蘭旌。
<br>
<br>望涔陽兮極浦，橫大江兮揚靈。
<br>
<br>揚靈兮未極，女嬋媛兮為余太息！
<br>
<br>橫流涕兮潺湲，隱思君兮陫側。
<br>
<br>桂櫂兮蘭枻，斲冰兮積雪。
<br>
<br>采薜荔兮水中，搴芙蓉兮木末。
<br>
<br>心不同兮媒勞，恩不甚兮輕絕。
<br>
<br>石瀨兮淺淺，飛龍兮翩翩。
<br>
<br>交不忠兮怨長，期不信兮告余以不間。
<br>
<br>朝騁騖兮江皋，夕弭節兮北渚。
<br>
<br>鳥次兮屋上，水周兮堂下。
<br>
<br>捐余玦兮江中，遺余佩兮澧浦。
<br>
<br>采芳洲兮杜若，將以遺兮下女。
<br>
<br>時不可兮再得，聊逍遙兮容與。
<br>
<br>湘夫人
<br>
<br>帝子降兮北渚，目眇眇兮愁予。
<br>
<br>嫋嫋兮秋風，洞庭波兮木葉下。
<br>
<br>白薠兮騁望，與佳期兮夕張。
<br>
<br>鳥萃兮蘋中？
<br>
<br>罾何為兮木上？
<br>
<br>沅有芷兮澧有蘭，思公子兮未敢言。
<br>
<br>荒忽兮遠望，觀流水兮潺湲。
<br>
<br>麋何食兮庭中？
<br>
<br>蛟何為兮水裔？
<br>
<br>朝馳余馬兮江皋，夕濟兮西澨。
<br>
<br>聞佳人兮召予，將騰駕兮偕逝。
<br>
<br>築室兮水中，葺之兮荷蓋。
<br>
<br>蓀壁兮紫壇，匊芳椒兮成堂。
<br>
<br>桂棟兮蘭橑，辛夷楣兮葯房。
<br>
<br>罔薜荔兮為帷，薜蕙櫋兮既張。
<br>
<br>白玉兮為鎮，疏石蘭兮為芳。
<br>
<br>芷葺兮荷屋，繚之兮杜衡。
<br>
<br>合百草兮實庭，建芳馨兮廡門。
<br>
<br>九嶷繽兮並迎，靈之來兮如雲。
<br>
<br>捐余袂兮江中，遺余褋兮澧浦。
<br>
<br>搴汀洲兮杜若，將以遺兮遠者。
<br>
<br>時不可兮驟得，聊逍遙兮容與。
<br>
<br>大司命
<br>
<br>廣開兮天門，紛吾乘兮玄雲。
<br>
<br>令飄風兮先驅，使涷雨兮灑塵。
<br>
<br>君迴翔兮以下，踰空桑兮從女。
<br>
<br>紛總總兮九州，何壽夭兮在予！
<br>
<br>高飛兮安翔，乘清氣兮御陰陽。
<br>
<br>吾與君兮齋速，導帝之兮九坑。
<br>
<br>靈衣兮被被，玉佩兮陸離。
<br>
<br>壹陰兮壹陽，眾莫知兮余所為。
<br>
<br>折疏麻兮瑤華，將以遺兮離居。
<br>
<br>老冉冉兮既極，不寖近兮愈疏。
<br>
<br>乘龍兮轔轔，高馳兮沖天。
<br>
<br>結桂枝兮延□，羌愈思兮愁人。
<br>
<br>愁人兮奈何！
<br>
<br>願若今兮無虧。
<br>
<br>固人命兮有當，孰離合兮可為？
<br>
<br>少司命
<br>
<br>秋蘭兮麋蕪，羅生兮堂下。
<br>
<br>綠葉兮素枝，芳菲菲兮襲予。
<br>
<br>夫人自有兮美子，蓀何以兮愁苦？
<br>
<br>秋蘭兮青青，綠葉兮紫莖。
<br>
<br>滿堂兮美人，忽獨與余兮目成。
<br>
<br>入不言兮出不辭，乘回風兮載雲旗。
<br>
<br>悲莫悲兮生別離，樂莫樂兮新相知。
<br>
<br>荷衣兮蕙帶，儵而來兮忽而逝。
<br>
<br>夕宿兮帝郊，君誰須兮雲之際？
<br>
<br>與女遊兮九河，衝風至兮水揚波。
<br>
<br>與女沐兮咸池，晞女髮兮陽之阿。
<br>
<br>望泞美兮未來，臨風怳兮浩歌。
<br>
<br>孔蓋兮翠旍，登九天兮撫彗星。
<br>
<br>慫長劍兮擁幼艾，蓀獨宜兮為民正。
<br>
<br>東君
<br>
<br>暾將出兮東方，照吾檻兮扶桑。
<br>
<br>撫余馬兮安驅，夜皎皎兮既明。
<br>
<br>駕龍輈兮乘雷，載雲旗兮委蛇。
<br>
<br>長太息兮將上，心低佪兮顧懷。
<br>
<br>羌聲色兮娛人，觀者憺兮忘歸。
<br>
<br>緪瑟兮交鼓，簫鍾兮瑤□。
<br>
<br>鳴箎兮吹竽，思靈保兮賢姱。
<br>
<br>翾飛兮翠曾，展詩兮會舞。
<br>
<br>應律兮合節，靈之來兮蔽日。
<br>
<br>青雲衣兮白霓裳，舉長矢兮射天狼。
<br>
<br>操余弧兮反淪降，援北斗兮酌桂漿。
<br>
<br>撰余轡兮高馳翔，杳冥冥兮以東行。
<br>
<br>河伯
<br>
<br>與女游兮九河，衝風起兮橫波。
<br>
<br>乘水車兮荷蓋，駕兩龍兮驂螭。
<br>
<br>登崑崙兮四望，心飛揚兮浩蕩。
<br>
<br>日將暮兮悵忘歸，惟極浦兮寤懷。
<br>
<br>魚鱗屋兮龍堂，紫貝闕兮朱宮。
<br>
<br>靈何為兮水中？乘白黿兮逐文魚，
<br>
<br>與女游兮河之渚，流澌紛兮將來下。
<br>
<br>子交手兮東行，送美人兮南浦。
<br>
<br>波滔滔兮來迎，魚鄰鄰兮媵予。
<br>
<br>山鬼
<br>
<br>若有人兮山之阿，被薜荔兮帶女蘿。
<br>
<br>既含睇兮又宜笑，子慕予兮善窈窕。
<br>
<br>乘赤豹兮從文狸，辛夷車兮結桂旗。
<br>
<br>被石蘭兮帶杜衡，折芳馨兮遺所思。
<br>
<br>余處幽篁兮終不見天，路險難兮獨後來。
<br>
<br>表獨立兮山之上，雲容容兮而在下。
<br>
<br>杳冥冥兮羌晝晦，東風飄兮神靈雨。
<br>
<br>留靈修兮憺忘歸，歲既晏兮孰華予？
<br>
<br>采三秀兮於山間，石磊磊兮葛曼曼。
<br>
<br>怨公子兮悵忘歸，君思我兮不得閒。
<br>
<br>山中人兮芳杜若，飲石泉兮蔭松柏。
<br>
<br>君思我兮然疑作。
<br>
<br>雷填填兮雨冥冥，□啾啾兮又夜鳴。
<br>
<br>風颯颯兮木蕭蕭，思公子兮徒離憂。
<br>
<br>國殤
<br>
<br>操吾戈兮披犀甲，車錯轂兮短兵接。
<br>
<br>旌蔽日兮敵若雲，矢交墜兮土爭先。
<br>
<br>凌余陣兮躐余行，左驂殪兮右刃傷。
<br>
<br>霾兩輪兮縶四馬，援玉枹兮擊鳴鼓。
<br>
<br>天時懟兮威靈怒，嚴殺盡兮棄原野。
<br>
<br>出不入兮往不反，平原忽兮路超遠。
<br>
<br>帶長劍兮挾秦弓，首身離兮心不懲。
<br>
<br>誠既勇兮又以武，終剛強兮不可凌。
<br>
<br>身既死兮神以靈，魂魄毅兮為鬼雄。
<br>
<br>禮魂
<br>
<br>成禮兮會鼓，傳芭兮代舞。
<br>
<br>姱女倡兮容與。
<br>
<br>春蘭兮秋鞠，長無絕兮終古。
<br>
<br>
<br>--------------------------------------------------------------------------------
<br>
<br>楚辭卷第三
<br>
<br>天問第三
<br>
<br>曰遂古之初，誰傳道之？
<br>
<br>上下未形，何由考之？
<br>
<br>冥昭瞢闇，誰能極之？
<br>
<br>馮翼惟像，何以識之？
<br>
<br>明明闇闇，惟時何為？
<br>
<br>陰陽三合，何本何化？
<br>
<br>圜則九重，孰營度之？
<br>
<br>惟茲何功，孰初作之？
<br>
<br>斡維焉繫，天極焉加？
<br>
<br>八柱何當，東南何虧？
<br>
<br>九天之際，安放安屬？
<br>
<br>隅隈多有，誰知其數？
<br>
<br>天何所沓？
<br>
<br>十二焉分？
<br>
<br>日月安屬？
<br>
<br>列星安陳？
<br>
<br>出自湯谷，次于蒙氾。
<br>
<br>自明及晦，所行幾里？
<br>
<br>夜光何德，死則又育？
<br>
<br>厥利維何，而顧菟在腹？
<br>
<br>女歧無合，夫焉取九子？
<br>
<br>伯強何處？
<br>
<br>惠氣安在？
<br>
<br>何闔而晦？
<br>
<br>何開而明？
<br>
<br>角宿未旦，曜靈安藏？
<br>
<br>不任汩鴻，師何以尚之？
<br>
<br>僉曰「何憂」，何不課而行之？
<br>
<br>鴟龜曳銜，鯀何聽焉？
<br>
<br>順欲成功，帝何刑焉？
<br>
<br>永遏在羽山，夫何三年不施？
<br>
<br>伯禹愎鯀，夫何以變化？
<br>
<br>纂就前緒，遂成考功。
<br>
<br>何續初繼業，而厥謀不同？
<br>
<br>洪泉極深，何以窴之？
<br>
<br>地方九則，何以墳之？
<br>
<br>河海應龍？
<br>
<br>何盡何歷？
<br>
<br>鯀何所營？
<br>
<br>禹何所成？
<br>
<br>康回馮怒，墜何故以東南傾？
<br>
<br>九州安錯？
<br>
<br>川谷何洿？
<br>
<br>東流不溢，孰知其故？
<br>
<br>東西南北，其修孰多？
<br>
<br>南北順墮，其衍幾何？
<br>
<br>崑崙縣圃，其尻安在？
<br>
<br>增城九重，其高幾里？
<br>
<br>四方之門，其誰從焉？
<br>
<br>西北辟啟，何氣通焉？
<br>
<br>日安不到？
<br>
<br>燭龍何照？
<br>
<br>羲和之未揚，若華何光？
<br>
<br>何所冬暖？
<br>
<br>何所夏寒？
<br>
<br>焉有石林？
<br>
<br>何獸能言？
<br>
<br>焉有虯龍、
<br>
<br>負熊以遊？
<br>
<br>雄虺九首，鯈忽焉在？
<br>
<br>何所不死？
<br>
<br>長人何守？
<br>
<br>靡蓱九衢，枲華安居？
<br>
<br>靈蛇吞象，厥大何如？
<br>
<br>黑水、玄趾，三危安在？
<br>
<br>延年不死，壽何所止？
<br>
<br>鯪魚何所？
<br>
<br>鬿堆焉處？
<br>
<br>羿焉彃日？
<br>
<br>烏焉解羽？
<br>
<br>禹之力獻功，降省下土四方。
<br>
<br>焉得彼嵞山女，而通之於台桑？
<br>
<br>閔妃匹合，厥身是繼。
<br>
<br>胡為嗜不同味，而快朝飽？
<br>
<br>啟代益作后，卒然離蠥。
<br>
<br>何啟惟憂，而能拘是達？
<br>
<br>皆歸射鞠，而無害厥躬。
<br>
<br>何后益作革，而禹播降？
<br>
<br>啟棘賓商，《九辨》、《九歌》。
<br>
<br>何勤子屠母，而死分竟地？
<br>
<br>帝降夷羿，革孽夏民。
<br>
<br>胡射夫河伯，而妻彼雒嬪？
<br>
<br>馮珧利決，封豨是射。
<br>
<br>何獻蒸肉之膏，而后帝不若？
<br>
<br>浞娶純狐，眩妻爰謀。
<br>
<br>何羿之射革，而交吞揆之？
<br>
<br>阻窮西征，巖何越焉？
<br>
<br>化為黃熊，巫何活焉？
<br>
<br>咸播秬黍，莆雚是營。
<br>
<br>何由并投，而鯀疾修盈？
<br>
<br>白蜺嬰茀，胡為此堂？
<br>
<br>安得夫良藥，不能固臧？
<br>
<br>天式從橫，陽離爰死。
<br>
<br>大鳥何鳴，夫焉喪厥體？
<br>
<br>蓱號起雨，何以興之？
<br>
<br>撰體脅鹿，何以膺之？
<br>
<br>鼇戴山抃，何以安之？
<br>
<br>釋舟陵行，何之遷之？
<br>
<br>惟澆在戶，何求于嫂？
<br>
<br>何少康逐犬，而顛隕厥首？
<br>
<br>女歧縫裳，而館同爰止。
<br>
<br>何顛易厥首，而親以逢殆？
<br>
<br>湯謀易旅，何以厚之？
<br>
<br>覆舟斟尋，何道取之？
<br>
<br>桀伐蒙山，何所得焉？
<br>
<br>妹嬉何肆，湯何殛焉？
<br>
<br>舜閔在家，父何以鱞？
<br>
<br>堯不姚告，二女何親？
<br>
<br>厥萌在初，何所意焉？
<br>
<br>璜臺十成，誰所極焉？
<br>
<br>登立為帝，孰道尚之？
<br>
<br>女媧有體，孰制匠之？
<br>
<br>舜服厥弟，終然為害。
<br>
<br>何肆犬豕，而厥身不危敗？
<br>
<br>吳獲迄古，南嶽是止。
<br>
<br>孰期去斯，得兩男子？
<br>
<br>緣鵠飾玉，后帝是饗。
<br>
<br>何承謀夏桀，終以滅喪？
<br>
<br>帝乃降觀，下逢伊摯。
<br>
<br>何條放致罰，而黎服大說？
<br>
<br>簡狄在臺嚳何宜？
<br>
<br>玄鳥致貽女何喜，該秉季德，厥父是臧。
<br>
<br>胡終弊于有扈，牧夫牛羊？
<br>
<br>干協時舞，何以懷之？
<br>
<br>平脅曼膚，何以肥之？
<br>
<br>有扈牧豎，云何而逢？
<br>
<br>擊床先出，其命何從？
<br>
<br>恆秉季德，焉得夫朴牛？
<br>
<br>何往營班祿，不但還來？
<br>
<br>昏微遵跡，有狄不寧。
<br>
<br>何繁鳥萃棘，負子肆情？
<br>
<br>眩弟並淫，危害厥兄。
<br>
<br>何變化以作詐，而後嗣逢長？
<br>
<br>成湯東巡，有莘爰極。
<br>
<br>何乞彼小臣，而吉妃是得？
<br>
<br>水濱之木，得彼小子。
<br>
<br>夫何惡之，媵有莘之婦？
<br>
<br>湯出重泉，夫何罪尤？
<br>
<br>不勝心伐帝，夫誰使挑之？
<br>
<br>會晁爭盟，何踐吾期？
<br>
<br>蒼鳥群飛，孰使萃之？
<br>
<br>列擊紂躬，叔旦不嘉。
<br>
<br>何親揆發，何周之命以咨嗟？
<br>
<br>授殷天下，其位安施？
<br>
<br>反成乃亡，其罪伊何？
<br>
<br>爭遣伐器，何以行之？
<br>
<br>並驅擊翼，何以將之？
<br>
<br>昭后成遊，南土爰底。
<br>
<br>厥利惟何，逢彼白雉？
<br>
<br>穆王巧挴，夫何周流？
<br>
<br>環理天下，夫何索求？
<br>
<br>妖夫曳衒，何號于市？
<br>
<br>周幽誰誅？
<br>
<br>焉得夫褒姒？
<br>
<br>天命反側，何罰何佑？
<br>
<br>齊桓九會，卒然身殺。
<br>
<br>彼王紂之躬，孰使亂惑？
<br>
<br>何惡輔弼，讒諂是服？
<br>
<br>比干何逆，而抑沉之？
<br>
<br>雷開何順，而賜封之？
<br>
<br>何聖人之一德，卒其異方：
<br>
<br>梅伯受醢，箕子詳狂？
<br>
<br>稷維元子，帝何竺之？
<br>
<br>投之於冰上，鳥何燠之？
<br>
<br>何馮弓挾矢，殊能將之？
<br>
<br>既驚帝切激，何逢長之？
<br>
<br>伯昌號衰，秉鞭作牧。
<br>
<br>何令徹彼岐社，命有殷國？
<br>
<br>遷藏就岐，何能依？
<br>
<br>殷有惑婦，何所譏？
<br>
<br>受賜茲醢，西伯上告。
<br>
<br>何親就上帝罰，殷之命以不救？
<br>
<br>師望在肆，昌何識？
<br>
<br>鼓刀揚聲，后何喜？
<br>
<br>武發殺殷，何所悒？
<br>
<br>載尸集戰，何所急？
<br>
<br>伯林雉經，維其何故？
<br>
<br>何感天抑墜，夫誰畏懼？
<br>
<br>皇天集命，惟何戒之？
<br>
<br>受禮天下，又使至代之？
<br>
<br>初湯臣摯，後茲承輔。
<br>
<br>何卒官湯，尊食宗緒？
<br>
<br>勳闔、夢生，少離散亡。
<br>
<br>何壯武厲，能流厥嚴？
<br>
<br>彭鏗斟雉，帝何饗？
<br>
<br>受壽永多，夫何久長？
<br>
<br>中央共牧，后何怒？
<br>
<br>□蛾微命，力何固？
<br>
<br>驚女采薇，鹿何祐？
<br>
<br>北至回水，萃何喜？
<br>
<br>兄有噬犬，弟何欲？
<br>
<br>易之以百兩，卒無祿？
<br>
<br>薄暮雷電，歸何憂？
<br>
<br>厥嚴不奉，帝何求？
<br>
<br>伏匿穴處，爰何云？
<br>
<br>荊勳作師，夫何長？
<br>
<br>悟過改更，我又何言？
<br>
<br>吳光爭國，久余是勝。
<br>
<br>何環穿自閭社丘陵，爰出子文？
<br>
<br>吾告堵敖以不長。
<br>
<br>何試上自予，忠名彌彰？
<br>
<br>
<br>--------------------------------------------------------------------------------
<br>
<br>楚辭卷第四
<br>
<br>九章
<br>
<br>惜誦
<br>
<br>惜誦以致愍兮，發憤以抒情。
<br>
<br>所作忠而言之兮，指蒼天以為正。
<br>
<br>令五帝以折中兮，戒六神與嚮服。
<br>
<br>俾山川以備御兮，命咎繇使聽直。
<br>
<br>竭忠誠以事君兮，反離群而贅尤。
<br>
<br>忘儇媚以背眾兮，待明君其知之。
<br>
<br>言與行其可跡兮，情與貌其不變。
<br>
<br>故相臣莫若君兮，所以證之不遠。
<br>
<br>吾誼先君而後身兮，羌眾人之所仇也。
<br>
<br>專惟君而無他兮，又眾兆之所讎也。
<br>
<br>壹心而不豫兮，羌不可保也。
<br>
<br>疾親君而無他兮，有招禍之道也。
<br>
<br>思君其莫我忠兮，忽忘身之賤貧。
<br>
<br>事君而不貳兮，迷不知寵之門。
<br>
<br>忠何罪以遇罰兮，亦非余心之所志。
<br>
<br>行不群以巔越兮，又眾兆之所咍。
<br>
<br>紛逢尤以離謗兮，謇不可釋也。
<br>
<br>情沈抑而不達兮，又蔽而莫之白也。
<br>
<br>心鬱邑余侘傺兮，又莫察余之中情。
<br>
<br>固煩言不可結詒兮，願陳志而無路。
<br>
<br>退靜默而莫余知兮，進號呼又莫吾聞。
<br>
<br>申侘傺之煩惑兮，中悶瞀之忳忳。
<br>
<br>昔余夢登天兮，魂中道而無杭。
<br>
<br>吾使厲神占之兮，曰：
<br>
<br>「有志極而無旁。」
<br>
<br>終危獨以離異兮，曰君可思而不可恃。
<br>
<br>故眾口其鑠金兮，初若是而逢殆。
<br>
<br>懲於羹者而吹齏兮，何不變此志也？
<br>
<br>欲釋階而登天兮，猶有曩之態也。
<br>
<br>眾駭遽以離心兮，又何以為此伴也？
<br>
<br>同極而異路兮，又何以為此援也？
<br>
<br>晉申生之孝子兮，父信讒而不好。
<br>
<br>行婞直而不豫兮，鯀功用而不就。
<br>
<br>吾聞作忠以造怨兮，忽謂之過言。
<br>
<br>九折臂而成醫兮，吾至今而知其信然。
<br>
<br>矰弋機而在上兮，罻羅張而在下。
<br>
<br>設張辟以娛君兮，願側身而無所。
<br>
<br>欲儃佪以干傺兮，恐重患而離尤。
<br>
<br>欲高飛而遠集兮，君罔謂女何之？
<br>
<br>欲橫奔而失路兮，堅志而不忍。
<br>
<br>背膺牉以交痛兮，心鬱結而紆軫。
<br>
<br>檮木蘭以矯蕙兮，□申椒以為糧。
<br>
<br>播江離與滋菊兮，願春日以為糗芳。
<br>
<br>恐情質之不信兮，故重著以自明。
<br>
<br>矯茲媚以私處兮，願曾思而遠身。
<br>
<br>涉江
<br>
<br>余幼好此奇服兮，年既老而不衰。
<br>
<br>帶長鋏之陸離兮，冠切雲之崔嵬。
<br>
<br>被明月兮珮寶璐，世溷濁而莫余知兮。
<br>
<br>吾方高馳而不顧，駕青虯兮驂白螭。
<br>
<br>吾與重華遊兮瑤之圃，登崑崙兮食玉英。
<br>
<br>與天地兮同壽，與日月兮齊光。
<br>
<br>哀南夷之莫吾知兮，旦余濟乎江、湘。
<br>
<br>乘鄂渚而反顧兮，欸秋冬之緒風。
<br>
<br>步余馬兮山皋，邸余車兮方林。
<br>
<br>乘舲船余上沅兮，齊吳榜以擊汰。
<br>
<br>船容與而不進兮，淹回水而凝滯。
<br>
<br>朝發枉陼兮，夕宿辰陽。
<br>
<br>苟余心其端直兮，雖僻遠之何傷！
<br>
<br>入漵浦余儃佪兮，迷不知吾所如。
<br>
<br>深林杳以冥冥兮，乃猿狖之所居。
<br>
<br>山峻高以蔽日兮，下幽晦以多雨。
<br>
<br>霰雪紛其無垠兮，雲霏霏而承宇。
<br>
<br>哀吾生之無樂兮，幽獨處乎山中。
<br>
<br>吾不能變心而從俗兮，固將愁苦而終窮。
<br>
<br>接輿髡首兮，桑扈臝行。
<br>
<br>忠不必用兮，賢不必以。
<br>
<br>伍子逢殃兮，比干菹醢。
<br>
<br>與前世而皆然兮，吾又何怨乎今之人！
<br>
<br>余將董道而不豫兮，固將重昏而終身。
<br>
<br>亂曰：
<br>
<br>鸞鳥鳳皇，日以遠兮。
<br>
<br>燕雀烏鵲，巢堂壇兮。
<br>
<br>露申辛夷，死林薄兮。
<br>
<br>腥臊並御，芳不得薄兮。
<br>
<br>陰陽易位，時不當兮。
<br>
<br>懷信侘傺，忽乎吾將行兮。
<br>
<br>哀郢
<br>
<br>皇天之不純命兮，何百姓之震愆？
<br>
<br>民離散而相失兮，方仲春而東遷。
<br>
<br>去故鄉而就遠兮，遵江、夏以流亡。
<br>
<br>出國門而軫懷兮，甲之晁吾以行。
<br>
<br>發郢都而去閭兮，怊荒忽其焉極？
<br>
<br>楫齊揚以容與兮，哀見君而不再得。
<br>
<br>望長楸而太息兮，涕淫淫其若霰。
<br>
<br>過夏首而西浮兮，顧龍門而不見。
<br>
<br>心嬋媛而傷懷兮，眇不知其所蹠。
<br>
<br>順風波以從流兮，焉洋洋而為客。
<br>
<br>淩陽侯之氾濫兮，忽翱翔之焉薄？
<br>
<br>心絓結而不解兮，思蹇產而不釋。
<br>
<br>將運舟而下浮兮，上洞庭而下江。
<br>
<br>去終古之所居兮，今逍遙而來東。
<br>
<br>羌靈魂之欲歸兮，何須臾而忘反！
<br>
<br>背夏浦而西思兮，哀故都之日遠。
<br>
<br>登大墳以遠望兮，聊以舒吾憂心。
<br>
<br>哀州土之平樂兮，悲江介之遺風。
<br>
<br>當陵陽之焉至兮，淼南渡之焉如？
<br>
<br>曾不知夏之為丘兮，孰兩東門之可蕪？
<br>
<br>心不怡之長久兮，憂與愁其相接。
<br>
<br>惟郢路之遙遠兮，江與夏之不可涉。
<br>
<br>忽若去不信兮，至今九年而不復。
<br>
<br>慘鬱鬱而不通兮，蹇侘傺而含慼。
<br>
<br>外承歡之汋約兮，諶荏弱而難持。
<br>
<br>忠湛湛而願進兮，妒被離而鄣之。
<br>
<br>堯、舜之抗行兮，瞭杳杳而薄天。
<br>
<br>眾讒人之嫉妒兮，被以不慈之偽名。
<br>
<br>憎慍惀之修美兮，好夫人之□慨。
<br>
<br>眾踥蹀而日進兮，美超遠而踰邁。
<br>
<br>亂曰：
<br>
<br>曼余自以流觀兮，冀壹反之何時？
<br>
<br>鳥飛反故鄉兮，狐死必首丘。
<br>
<br>信非吾罪而棄逐兮，何日夜而忘之？
<br>
<br>抽思
<br>
<br>心鬱鬱之憂思兮，獨永歎乎增傷。
<br>
<br>思蹇產之不釋兮，曼遭夜之方長。
<br>
<br>悲秋風之動容兮，何回極之浮浮！
<br>
<br>數惟蓀之多怒兮，傷余心之懮懮。
<br>
<br>願搖起而橫奔兮，覽民尤以自鎮。
<br>
<br>結微情以陳辭兮，矯以遺夫美人。
<br>
<br>昔君與我成言兮，曰：
<br>
<br>「黃昏以為期。」
<br>
<br>羌中道而回畔兮，反既有此他志。
<br>
<br>憍吾以其美好兮，覽余以其修姱。
<br>
<br>與余言而不信兮，蓋為余而造怒。
<br>
<br>願承閒而自察兮，心震悼而不敢。
<br>
<br>悲夷猶而冀進兮，心怛傷之憺憺。
<br>
<br>茲歷情以陳辭兮，蓀詳聾而不聞。
<br>
<br>固切人之不媚兮，眾果以我為患。
<br>
<br>初吾所陳之耿著兮，豈不至今其庸止？
<br>
<br>何獨樂斯之蹇蹇兮？
<br>
<br>願蓀美之可完。
<br>
<br>望三五以為像兮，指彭咸以為儀。
<br>
<br>夫何極而不至兮，故遠聞而難虧。
<br>
<br>善不由外來兮，名不可以虛作。
<br>
<br>孰無施而有報兮，孰不實而有穫？
<br>
<br>少歌曰：
<br>
<br>與美人抽怨兮，并日夜而無正。
<br>
<br>憍吾以其美好兮，敖朕辭而不聽。
<br>
<br>倡曰：
<br>
<br>有鳥自南兮，來集漢北。
<br>
<br>好姱佳麗兮，牉獨處此異域。
<br>
<br>既惸獨而不群兮，又無良媒在其側。
<br>
<br>道卓遠而日忘兮，願自申而不得。
<br>
<br>望北山而流涕兮，臨流水而太息。
<br>
<br>望孟夏之短夜兮，何晦明之若歲！
<br>
<br>惟郢路之遼遠兮，魂一夕而九逝。
<br>
<br>曾不知路之曲直兮，南指月與列星。
<br>
<br>願徑逝而不得兮，魂識路之營營。
<br>
<br>何靈魂之信直兮，人之心不與吾心同！
<br>
<br>理弱而媒不通兮，尚不知余之從容。
<br>
<br>亂曰：
<br>
<br>長瀨湍流，泝江潭兮。
<br>
<br>狂顧南行，聊以娛心兮。
<br>
<br>軫石崴嵬，蹇吾願兮。
<br>
<br>超回志度，行隱進兮。
<br>
<br>低徊夷猶，宿北姑兮。
<br>
<br>煩冤瞀容，實沛徂兮。
<br>
<br>愁嘆苦神，靈遙思兮。
<br>
<br>路遠處幽，又無行媒兮。
<br>
<br>道思作頌，聊以自救兮。
<br>
<br>憂心不遂，斯言誰告兮！
<br>
<br>懷沙
<br>
<br>滔滔孟夏兮，草木莽莽。
<br>
<br>傷懷永哀兮，汩沮南土。
<br>
<br>眴兮杳杳，孔靜幽默。
<br>
<br>鬱結紆軫兮，離愍而長鞠。
<br>
<br>撫情效志兮，冤屈而自抑。
<br>
<br>刓方以為圜兮，常度未替。
<br>
<br>易初本迪兮，君子所鄙。
<br>
<br>章畫志墨兮，前圖未改。
<br>
<br>內厚質正兮，大人所晟。
<br>
<br>巧陲不斲兮，孰察其揆正。
<br>
<br>玄文處幽兮，矇瞍謂之不章。
<br>
<br>離婁微睇兮，瞽謂之不明。
<br>
<br>變白以為黑兮，倒上以為下。
<br>
<br>鳳皇在笯兮，雞鶩翔舞。
<br>
<br>同糅玉石兮，一概而相量。
<br>
<br>夫惟黨人鄙固兮，羌不知余之所臧。
<br>
<br>任重載盛兮，陷滯而不濟。
<br>
<br>懷瑾握瑜兮，窮不知所示。
<br>
<br>邑犬群吠兮，吠所怪也。
<br>
<br>非俊疑傑兮，固庸態也。
<br>
<br>文質疏內兮，眾不知余之異采。
<br>
<br>材朴委積兮，莫知余之所有。
<br>
<br>重仁襲義兮，謹厚以為豐。
<br>
<br>重華不可遻兮，孰知余之從容！
<br>
<br>古固有不並兮，豈知何其故！
<br>
<br>湯、禹久遠兮，邈而不可慕。
<br>
<br>懲連改忿兮，抑心而自強。
<br>
<br>離閔而不遷兮，願志之有像。
<br>
<br>進路北次兮，日昧昧其將暮。
<br>
<br>舒憂娛哀兮，限之以大故。
<br>
<br>亂曰：
<br>
<br>浩浩沅、湘，分流汨兮。
<br>
<br>修路幽蓛，道遠忽兮。
<br>
<br>懷質抱青，獨無匹兮。
<br>
<br>伯樂既沒，驥焉程兮。
<br>
<br>民生稟命，各有所錯兮。
<br>
<br>定心廣志，余何畏懼兮！
<br>
<br>曾傷爰哀，永歎喟兮。
<br>
<br>世溷濁莫吾知，人心不可謂兮。
<br>
<br>知死不可讓，願勿愛兮。
<br>
<br>明告君子，吾將以為類兮。
<br>
<br>思美人
<br>
<br>思美人兮，攬涕而佇眙。
<br>
<br>媒絕路阻兮，言不可結而詒。
<br>
<br>蹇蹇之煩冤兮，陷滯而不發。
<br>
<br>申旦以舒中情兮，志沉菀而莫達。
<br>
<br>願寄言於浮雲兮，遇豐隆而不將。
<br>
<br>因歸鳥而致辭兮，羌迅高而難當。
<br>
<br>高辛之靈晟兮，遭玄鳥而致詒。
<br>
<br>欲變節以從俗兮，媿易初而屈志。
<br>
<br>獨歷年而離愍兮，羌馮心猶未化。
<br>
<br>寧隱閔而壽考兮，何變易之可為。
<br>
<br>知前轍之不遂兮，未改此度。
<br>
<br>車既覆而馬顛兮，蹇獨懷此異路。
<br>
<br>勒騏驥而更駕兮，造父為我操之。
<br>
<br>遷逡次而勿驅兮，聊假日以須時。
<br>
<br>指嶓冢之西隈兮，與纁黃以為期。
<br>
<br>開春發歲兮，白日出之悠悠。
<br>
<br>吾將蕩志而愉樂兮，遵江、夏以娛憂。
<br>
<br>攬大薄之芳茞兮，搴長洲之宿莽。
<br>
<br>惜吾不及古人兮，吾誰與玩此芳草。
<br>
<br>解萹薄與雜菜兮，備以為交佩。
<br>
<br>佩繽紛以繚轉兮，遂萎絕而離異。
<br>
<br>吾且儃佪以娛憂兮，觀南人之變態。
<br>
<br>竊快在其中心兮，揚厥憑而不俟。
<br>
<br>芳與澤其雜糅兮，羌芳華自中出。
<br>
<br>紛郁郁其遠蒸兮，滿內而外揚。
<br>
<br>情與質信可保兮，羌居蔽而聞章。
<br>
<br>令薜荔以為理兮，憚舉趾而緣木。
<br>
<br>因芙蓉而為媒兮，憚褰裳而濡足。
<br>
<br>登高吾不說兮，入下吾不能。
<br>
<br>固朕形之不服兮，然容與而狐疑。
<br>
<br>廣遂前畫兮，未改此度也。
<br>
<br>命則處幽吾將罷兮，願及白日之未暮也。
<br>
<br>獨煢煢而南行兮，思彭咸之故也。
<br>
<br>惜往日
<br>
<br>惜往日之曾信兮，受命詔以昭詩。
<br>
<br>奉先功以照下兮，明法度之嫌疑。
<br>
<br>國富強而法立兮，屬貞臣而日娭。
<br>
<br>秘密事之載心兮，雖過失猶弗治。
<br>
<br>心純厖而不泄兮，遭讒人而嫉之。
<br>
<br>君含怒而待臣兮，不清澈其然否。
<br>
<br>蔽晦君之聰明兮，虛惑誤又以欺。
<br>
<br>弗參驗以考實兮，遠遷臣而弗思。
<br>
<br>信讒諛之溷濁兮，晟氣志而過之。
<br>
<br>何貞臣之無罪兮，被離謗而見尤！
<br>
<br>慚光景之誠信兮，身幽隱而備之。
<br>
<br>臨沅、湘之玄淵兮，遂自忍而沈流。
<br>
<br>卒沒身而絕名兮，惜廱君之不昭。
<br>
<br>君無度而弗察兮，使芳草為藪幽。
<br>
<br>焉舒情而抽信兮，恬死亡而不聊。
<br>
<br>獨鄣廱而蔽隱兮，使貞臣為無由。
<br>
<br>聞百里之為虜兮，伊尹烹於庖廚。
<br>
<br>呂望屠於朝歌兮，甯戚歌而飯牛。
<br>
<br>不逢湯、武與桓、繆兮，世孰云而知之！
<br>
<br>吳信讒而弗味兮，子胥死而後憂。
<br>
<br>介子忠而立枯兮，文君寤而追求；
<br>
<br>封介山而為之禁兮，報大德之優游。
<br>
<br>思久故之親身兮，因縞素而哭之。
<br>
<br>或忠信而死節兮，或訑謾而不疑。
<br>
<br>弗省察而按實兮，聽讒人之虛辭。
<br>
<br>芳與澤其雜糅兮，孰申旦而別之？
<br>
<br>何芳草之早殀兮，微霜降而下戒。
<br>
<br>諒聰不明而蔽廱兮，使讒諛而日得。
<br>
<br>自前世之嫉賢兮，謂蕙若其不可佩。
<br>
<br>妒佳冶之芬芳兮，□母姣而自好。
<br>
<br>雖有西施之美容兮，讒妒入以自代。
<br>
<br>願陳情以白行兮，得罪過之不意。
<br>
<br>情冤見之日明兮，如列宿之錯置。
<br>
<br>乘騏驥而馳騁兮，無轡銜而自載。
<br>
<br>乘氾泭以下流兮，無舟楫而自備。
<br>
<br>背法度而心治兮，辟與此其無異。
<br>
<br>寧溘死而流亡兮，恐禍殃之有再。
<br>
<br>不畢辭而赴淵兮，惜廱君之不識。
<br>
<br>橘頌
<br>
<br>后皇嘉樹，橘徠服兮。
<br>
<br>受命不遷，生南國兮。
<br>
<br>深固難徙，更壹志兮。
<br>
<br>綠葉素榮，紛其可喜兮。
<br>
<br>曾枝剡棘，圓果摶兮。
<br>
<br>青黃雜糅，文章爛兮。
<br>
<br>精色內白，類任道兮。
<br>
<br>紛縕宜修，姱而不醜兮。
<br>
<br>嗟爾幼志，有以異兮。
<br>
<br>獨立不遷，豈不可喜兮。
<br>
<br>深固難徙，廓其無求兮。
<br>
<br>蘇世獨立，橫而不流兮。
<br>
<br>閉心自慎，不終失過兮。
<br>
<br>秉德無私，參天地兮。
<br>
<br>願歲并謝，與長友兮。
<br>
<br>淑離不淫，梗其有理兮。
<br>
<br>年歲雖少，可師長兮。
<br>
<br>行比伯夷，置以為像兮。
<br>
<br>悲回風
<br>
<br>悲回風之搖蕙兮，心冤結而內傷。
<br>
<br>物有微而隕性兮，聲有隱而先倡。
<br>
<br>夫何彭咸之造思兮，暨志介而不忘！
<br>
<br>萬變其情豈可蓋兮，孰虛偽之可長！
<br>
<br>鳥獸鳴以號群兮，草苴比而不芳。
<br>
<br>魚葺鱗以自別兮，蛟龍隱其文章。
<br>
<br>故荼薺不同畝兮，蘭茞幽而獨芳。
<br>
<br>惟佳人之永都兮，更統世而自貺。
<br>
<br>眇遠志之所及兮，憐浮雲之相羊。
<br>
<br>介眇志之所惑兮，竊賦詩之所明。
<br>
<br>惟佳人之獨懷兮，折若椒以自處。
<br>
<br>曾歔欷之嗟嗟兮，獨隱伏而思慮。
<br>
<br>涕泣交而淒淒兮，思不眠以至曙。
<br>
<br>終長夜之曼曼兮，掩此哀而不去。
<br>
<br>寤從容以周流兮，聊逍遙以自恃。
<br>
<br>傷太息之愍憐兮，氣於邑而不可止。
<br>
<br>□思心以為纕兮，編愁苦以為膺。
<br>
<br>折若木以蔽光兮，隨飄風之所仍。
<br>
<br>存髣□而不見兮，心踊躍其若湯。
<br>
<br>撫珮衽以案志兮，超惘惘而遂行。
<br>
<br>歲曶曶其若頹兮，時亦冉冉而將至。
<br>
<br>薠蘅槁而節離兮，芳以歇而不比。
<br>
<br>憐思心之不可懲兮，證此言之不可聊。
<br>
<br>寧溘死而流亡兮，不忍此心之常愁。
<br>
<br>孤子吟而抆淚兮，放子出而不還。
<br>
<br>孰能思而不隱兮，照彭咸之所聞。
<br>
<br>登石巒以遠望兮，路眇眇之默默。
<br>
<br>入景響之無應兮，聞省想而不可得。
<br>
<br>愁鬱鬱之無快兮，居戚戚而不可解。
<br>
<br>心鞿羈而不開兮，氣繚轉而自締。
<br>
<br>穆眇眇之無垠兮，莽芒芒之無儀。
<br>
<br>聲有隱而相感兮，物有純而不可為。
<br>
<br>邈蔓蔓之不可量兮，縹綿綿之不可紆。
<br>
<br>愁悄悄之常悲兮，翩冥冥之不可娛。
<br>
<br>淩大波而流風兮，託彭咸之所居。
<br>
<br>上高巖之峭岸兮，處雌蜺之標顛。
<br>
<br>據青冥而攄虹兮，遂儵忽而捫天。
<br>
<br>吸湛露之浮涼兮，漱凝霜之雰雰。
<br>
<br>依風穴以自息兮，忽傾寤以嬋媛。
<br>
<br>馮崑崙以瞰霧兮，隱岷山以清江。
<br>
<br>憚涌湍之□□兮，聽波聲之洶洶。
<br>
<br>紛容容之無經兮，罔芒芒之無紀。
<br>
<br>軋洋洋之無從兮，馳委移之焉止。
<br>
<br>漂翻翻其上下兮，翼遙遙其左右。
<br>
<br>氾潏潏其前後兮，伴張□之信期。
<br>
<br>觀炎氣之相仍兮，窺煙液之所積。
<br>
<br>悲霜雪之俱下兮，聽潮水之相擊。
<br>
<br>借光景以往來兮，施黃棘之枉策。
<br>
<br>求介子之所存兮，見伯夷之放跡。
<br>
<br>心調度而弗去兮，刻著志之無適。
<br>
<br>曰：
<br>
<br>吾怨往昔之所冀兮，悼來者之悐悐。
<br>
<br>浮江、淮而入海兮，從子胥而自適。
<br>
<br>望大河之洲渚兮，悲申徒之抗跡。
<br>
<br>驟諫君而不聽兮，重任石之何益！
<br>
<br>心絓結而不解兮，思蹇產而不釋。
<br>
<br>
<br>--------------------------------------------------------------------------------
<br>
<br>楚辭卷第五
<br>
<br>遠遊
<br>
<br>悲時俗之迫阨兮，願輕舉而遠遊。
<br>
<br>質菲薄而無因兮，焉託乘而上浮？
<br>
<br>遭沉濁而汙穢兮，獨鬱結其誰語！
<br>
<br>夜耿耿而不寐兮，魂營營而至曙。
<br>
<br>惟天地之無窮兮，哀人生之長勤。
<br>
<br>往者余弗及兮，來者吾不聞。
<br>
<br>步徒倚而遙思兮，怊惝怳而乖懷。
<br>
<br>意荒忽而流蕩兮，心愁悽而增悲。
<br>
<br>神儵忽而不反兮，形枯槁而獨留。
<br>
<br>內惟省以操端兮，求正氣之所由。
<br>
<br>漠虛靜以恬愉兮，澹無為而自得。
<br>
<br>聞赤松之清塵兮，願承風乎遺則。
<br>
<br>貴真人之休德兮，美往世之登仙。
<br>
<br>與化去而不見兮，名聲著而日延。
<br>
<br>奇傅說之託辰星兮，羨韓眾之得一。
<br>
<br>形穆穆以浸遠兮，離人群而遁逸。
<br>
<br>因氣變而遂曾舉兮，忽神奔而鬼怪。
<br>
<br>時髣□以遙見兮，精皎皎以往來。
<br>
<br>超氛埃而淑郵兮，終不反其故都。
<br>
<br>免眾患而不懼兮，世莫知其所如。
<br>
<br>恐天時之代序兮，耀靈曄而西征。
<br>
<br>微霜降而下淪兮，悼芳草之先蘦。
<br>
<br>聊仿佯而逍遙兮，永歷年而無成！
<br>
<br>誰可與玩斯遺芳兮？
<br>
<br>長鄉風而舒情。
<br>
<br>高陽邈以遠兮，余將焉所程？
<br>
<br>重曰：
<br>
<br>春秋忽其不淹兮，奚久留此故居？
<br>
<br>軒轅不可攀援兮，吾將從王喬而娛戲！
<br>
<br>餐六氣而飲沆瀣兮，漱正陽而含朝霞。
<br>
<br>保神明之清澄兮，精氣入而麤穢除。
<br>
<br>順凱風以從遊兮，至南巢而壹息。
<br>
<br>見王子而宿之兮，審壹氣之和德。
<br>
<br>曰：
<br>
<br>「道可受兮，不可傳；
<br>
<br>其小無內兮，其大無垠；
<br>
<br>毋滑而魂兮，彼將自然；
<br>
<br>壹氣孔神兮，於中夜存；
<br>
<br>虛以待之兮，無為之先；
<br>
<br>庶類以成兮，此德之門。」
<br>
<br>聞至貴而遂徂兮，忽乎吾將行。
<br>
<br>仍羽人於丹丘兮，留不死之舊鄉。
<br>
<br>朝濯髮於湯谷兮，夕晞余身兮九陽。
<br>
<br>吸飛泉之微液兮，懷琬琰之華英。
<br>
<br>玉色頩以脕顏兮，精醇粹而始壯。
<br>
<br>質銷鑠以汋約兮，神要眇以淫放。
<br>
<br>嘉南州之炎德兮，麗桂樹之冬榮。
<br>
<br>山蕭條而無獸兮，野寂漠而無人。
<br>
<br>載營魄而登霞兮，掩浮雲而上征。
<br>
<br>命天閽其開關兮，排閶闔而望予。
<br>
<br>召豐隆使先導兮，問大微之所居。
<br>
<br>集重陽入帝宮兮，造旬始而觀清都。
<br>
<br>朝發軔於太儀兮，夕始臨乎於微閭。
<br>
<br>屯余車之萬乘兮，紛溶與而並馳。
<br>
<br>駕八龍之婉婉兮，載雲旗之逶蛇。
<br>
<br>建雄虹之采旄兮，五色雜而炫燿。
<br>
<br>服偃蹇以低昂兮，驂連蜷以驕驁。
<br>
<br>騎膠葛以雜亂兮，斑漫衍而方行；
<br>
<br>撰余轡而正策兮，吾將過乎句芒。
<br>
<br>歷太皓以右轉兮，前飛廉以啟路。
<br>
<br>陽杲杲其未光兮，凌天地以徑度。
<br>
<br>風伯為余先驅兮，氛埃辟而清涼。
<br>
<br>鳳凰翼其承旂兮，遇蓐收乎西皇。
<br>
<br>攬彗星以為旍兮，舉斗柄以為麾。
<br>
<br>叛陸離其上下兮，遊驚霧之流波。
<br>
<br>時晻曀其曭莽兮，召玄武而奔屬。
<br>
<br>後文昌使掌行兮，選署眾神以並轂。
<br>
<br>路曼曼其修遠兮，徐弭節而高厲。
<br>
<br>左雨師使徑待兮，右雷公以為衛。
<br>
<br>欲度世以忘歸兮，意恣睢以抯撟。
<br>
<br>內欣欣而自美兮，聊媮娛以淫樂。
<br>
<br>涉青雲以汎濫游兮，忽臨睨夫舊鄉。
<br>
<br>僕夫懷余心悲兮，邊馬顧而不行。
<br>
<br>思舊故以想像兮，長太息而掩涕。
<br>
<br>汜容與而遐舉兮，聊抑志而自弭。
<br>
<br>指炎神而直馳兮，吾將往乎南疑。
<br>
<br>覽方外之荒忽兮，沛罔瀁而自浮。
<br>
<br>祝融戒而蹕御兮，騰告鸞鳥迎宓妃。
<br>
<br>張《咸池》奏《承雲》兮，二女御《九韶》歌。
<br>
<br>使湘靈鼓瑟兮，令海若舞馮夷。
<br>
<br>玄螭蟲象並出進兮，形蟉虯而蜲蛇。
<br>
<br>雌蜺便娟以增撓兮，鸞鳥軒翥而翔飛。
<br>
<br>音樂博衍無終極兮，焉乃逝以徘徊。
<br>
<br>舒并節以馳騖兮，逴絕垠乎寒門。
<br>
<br>軼迅風於清源兮，從顓頊乎增冰。
<br>
<br>歷玄冥以邪徑兮，乘閒維以反顧。
<br>
<br>召黔嬴而見之兮，為余先乎平路。
<br>
<br>經營四荒兮，周流六漠：
<br>
<br>上至列缺兮，降望大壑。
<br>
<br>下崢嶸而無地兮，上寥廓而無天。
<br>
<br>視儵忽而無見兮，聽惝怳而無聞。
<br>
<br>超無為以至清兮，與泰初而為鄰。
<br>
<br>
<br>--------------------------------------------------------------------------------
<br>
<br>楚辭卷第六
<br>
<br>卜居
<br>
<br>屈原既放，三年不得復見，竭知盡忠，而蔽鄣於讒，心煩慮亂，不知所從。乃往見太卜鄭詹尹曰：「余有所疑，願因先生決之。」詹尹乃端策拂龜曰：「君將何以教之？」屈原曰：
<br>
<br>「吾寧悃悃款款，朴以忠乎？
<br>
<br>將送往勞來，斯無窮乎？
<br>
<br>寧誅鋤草茅，以力耕乎？
<br>
<br>將游大人，以成名乎？
<br>
<br>寧正言不諱，以危身乎？
<br>
<br>將從俗富貴，以媮生乎？
<br>
<br>寧超然高舉，以保真乎？
<br>
<br>將哫訾栗斯，喔咿嚅兒，以事婦人乎？
<br>
<br>寧廉潔正直，以自清乎？
<br>
<br>將突梯滑稽，如脂如韋，以潔楹乎？
<br>
<br>寧昂昂若千里之駒乎？
<br>
<br>將氾氾若水中之鳧乎？
<br>
<br>與波上下，偷以全吾軀乎？
<br>
<br>寧與騏驥亢軛乎？
<br>
<br>將隨駑馬之跡乎？
<br>
<br>寧與黃鵠比翼乎？
<br>
<br>將與雞鶩爭食乎？
<br>
<br>此孰吉孰凶？
<br>
<br>何去何從？
<br>
<br>世溷濁而不清：
<br>
<br>蟬翼為重，千鈞為輕；
<br>
<br>黃鐘毀棄，瓦釜雷鳴；
<br>
<br>讒人高張，賢士無名。
<br>
<br>吁嗟默默兮，誰知吾之廉貞？」
<br>
<br>詹尹乃釋策而謝曰：「夫尺有所短，寸有所長，物有所不足，智有所不明，數有所不逮，神有所不通，用君之心，行君之意。龜策誠不能知事。」
<br>
<br>
<br>--------------------------------------------------------------------------------
<br>
<br>楚辭卷第七
<br>
<br>漁父第七
<br>
<br>屈原既放，游於江潭，行吟澤畔，顏色憔悴，形容枯槁。漁父見而問之曰：
<br>
<br>「子非三閭大夫與？何故至於斯！」
<br>
<br>屈原曰：「舉世皆濁我獨清，眾人皆醉我獨醒，是以見放！」
<br>
<br>漁父曰：「聖人不凝滯於物，而能與世推移。
<br>
<br>世人皆濁，何不淈其泥而揚其波？
<br>
<br>眾人皆醉，何不餔其糟而歠其釃？
<br>
<br>何故深思高舉，自令放為？」
<br>
<br>屈原曰：
<br>
<br>「吾聞之，新沐者必彈冠，新浴者必振衣；
<br>
<br>安能以身之察察，受物之汶汶者乎！
<br>
<br>寧赴湘流，葬於江魚之腹中。
<br>
<br>安能以皓皓之白，而蒙世俗之塵埃乎！」
<br>
<br>漁父莞爾而笑，鼓枻而去，乃歌曰：
<br>
<br>「滄浪之水清兮，可以濯吾纓。
<br>
<br>滄浪之水濁兮，可以濯吾足。」
<br>
<br>遂去不復與言。
<br>
<br>
<br>--------------------------------------------------------------------------------
<br>
<br>楚辭卷第八
<br>
<br>九辯
<br>
<br>悲哉！
<br>
<br>秋之為氣也。
<br>
<br>蕭瑟兮，草木搖落而變衰。
<br>
<br>憭慄兮，若在遠行。
<br>
<br>登山臨水兮，送將歸。
<br>
<br>泬寥兮，天高而氣清；
<br>
<br>寂寥兮，收潦而水清。
<br>
<br>憯悽增欷兮，薄寒之中人；
<br>
<br>愴怳懭悢兮，去故而就新；
<br>
<br>坎廩兮，貧士失職而志不平；
<br>
<br>廓落兮，羈旅而無友生；
<br>
<br>惆悵兮，而私自憐。
<br>
<br>燕翩翩其辭歸兮，蟬寂漠而無聲。
<br>
<br>鴈廱廱而南遊兮，□雞啁哳而悲鳴。
<br>
<br>獨申旦而不寐兮，哀蟋蟀之宵征。
<br>
<br>時亹亹而過中兮，蹇淹留而無成。
<br>
<br>悲憂窮戚兮獨處廓，有美一人兮心不繹；
<br>
<br>去鄉離家兮徠遠客，超逍遙兮今焉薄！
<br>
<br>專思君兮不可化，君不知兮可柰何！
<br>
<br>蓄怨兮積思，心煩憺兮忘食事。
<br>
<br>願一見兮道余意，君之心兮與余異。
<br>
<br>車既駕兮朅而歸，不得見兮心傷悲。
<br>
<br>倚結軨兮長太息，涕潺湲兮下霑軾。
<br>
<br>慷慨絕兮不得，中瞀亂兮迷惑。
<br>
<br>私自憐兮何極？
<br>
<br>心怦怦兮諒直。
<br>
<br>皇天平分四時兮，竊獨悲此廩秋。
<br>
<br>白露既下百草兮，奄離披此梧楸。
<br>
<br>去白日之昭昭兮，襲長夜之悠悠。
<br>
<br>離芳藹之方壯兮，余萎約而悲愁。
<br>
<br>秋既先戒以白露兮，冬又申之以嚴霜。
<br>
<br>收恢台之孟夏兮，然欿傺而沈藏。
<br>
<br>葉菸邑而無色兮，枝煩挐而交橫。
<br>
<br>顏淫溢而將罷兮，柯彷彿而萎黃。
<br>
<br>萷櫹槮之可哀兮，形銷鑠而瘀傷。
<br>
<br>惟其紛糅而將落兮，恨其失時而無當。
<br>
<br>攬騑轡而下節兮，聊逍遙以相佯。
<br>
<br>歲忽忽而遒盡兮，恐余壽之弗將。
<br>
<br>悼余生之不時兮，逢此世之俇攘。
<br>
<br>澹容與而獨倚兮，蟋蟀鳴此西堂。
<br>
<br>心怵惕而震盪兮，何所憂之多方。
<br>
<br>卬明月而太息兮，步列星而極明。
<br>
<br>竊悲夫蕙華之曾敷兮，紛旖旎乎都房。
<br>
<br>何曾華之無實兮，從風雨而飛颺！
<br>
<br>以為君獨服此蕙兮，羌無以異於眾芳。
<br>
<br>閔奇思之不通兮，將去君而高翔。
<br>
<br>心閔憐之慘悽兮，願一見而有明。
<br>
<br>重無怨而生離兮，中結軫而增傷。
<br>
<br>豈不鬱陶而思君兮？
<br>
<br>君之門以九重！
<br>
<br>猛犬狺狺而迎吠兮，關梁閉而不通。
<br>
<br>皇天淫溢而秋霖兮，后土何時而得漧？
<br>
<br>塊獨守此無澤兮，仰浮雲而永歎！
<br>
<br>何時俗之工巧兮？
<br>
<br>背繩墨而改錯！
<br>
<br>卻騏驥而不乘兮，策駑駘而取路。
<br>
<br>當世豈無騏驥兮，誠莫之能善御。
<br>
<br>見執轡者非其人兮，故駒跳而遠去。
<br>
<br>鳧鴈皆唼夫梁藻兮，鳳愈飄翔而高舉。
<br>
<br>圜鑿而方枘兮，吾固知其鉏鋙而難入。
<br>
<br>眾鳥皆有所登棲兮，鳳獨遑遑而無所集。
<br>
<br>願銜枚而無言兮，嘗被君之渥洽。
<br>
<br>太公九十乃顯榮兮，誠未遇其匹合。
<br>
<br>謂騏驥兮安歸？
<br>
<br>謂鳳皇兮安棲？
<br>
<br>變古易俗兮世衰，今之相者兮舉肥。
<br>
<br>騏驥伏匿而不見兮，鳳皇高飛而不下。
<br>
<br>鳥獸猶知褱德兮，何云賢士之不處？
<br>
<br>驥不驟進而求服兮，鳳亦不貪餧而妄食。
<br>
<br>君棄遠而不察兮，雖願忠其焉得？
<br>
<br>欲寂漠而絕端兮，竊不敢忘初之厚德。
<br>
<br>獨悲愁其傷人兮，馮鬱鬱其何極？
<br>
<br>霜露慘悽而交下兮，心尚幸其弗濟。
<br>
<br>霰雪雰糅其增加兮，乃知遭命之將至。
<br>
<br>願徼幸而有待兮，泊莽莽與野草同死。
<br>
<br>願自往而徑游兮，路壅絕而不通。
<br>
<br>欲循道而平驅兮，又未知其所從。
<br>
<br>然中路而迷惑兮，自厭按而學誦。
<br>
<br>性愚陋以褊淺兮，信未達乎從容。
<br>
<br>竊美申包胥之氣晟兮，恐時世之不固。
<br>
<br>何時俗之工巧兮？
<br>
<br>滅規矩而改鑿！
<br>
<br>獨耿介而不隨兮，願慕先聖之遺教。
<br>
<br>處濁世而顯榮兮，非余心之所樂。
<br>
<br>與其無義而有名兮，寧窮處而守高。
<br>
<br>食不媮而為飽兮，衣不苟而為溫。
<br>
<br>竊慕詩人之遺風兮，願託志乎素餐。
<br>
<br>蹇充倔而無端兮，泊莽莽而無垠。
<br>
<br>無衣裘以御冬兮，恐溘死不得見乎陽春。
<br>
<br>靚杪秋之遙夜兮，心繚悷而有哀。
<br>
<br>春秋逴逴而日高兮，然惆悵而自悲。
<br>
<br>四時遞來而卒歲兮，陰陽不可與儷偕。
<br>
<br>白日晼晚其將入兮，明月銷鑠而減毀。
<br>
<br>歲忽忽而遒盡兮，老冉冉而愈弛。
<br>
<br>心搖悅而日幸兮，然怊悵而無冀。
<br>
<br>中憯惻之悽愴兮，長太息而增欷。
<br>
<br>年洋洋以日往兮，老嵺廓而無處。
<br>
<br>事亹亹而覬進兮，蹇淹留而躊躇。
<br>
<br>何氾濫之浮雲兮？
<br>
<br>猋廱蔽此明月。
<br>
<br>忠昭昭而願見兮，然霠曀而莫達。
<br>
<br>願皓日之顯行兮，雲蒙蒙而蔽之。
<br>
<br>竊不自料而願忠兮，或黕點而汙之。
<br>
<br>堯舜之抗行兮，瞭冥冥而薄天。
<br>
<br>何險巇之嫉妒兮？
<br>
<br>被以不慈之偽名。
<br>
<br>彼日月之照明兮，尚黯黮而有瑕。
<br>
<br>何況一國之事兮，亦多端而膠加。
<br>
<br>被荷裯之晏晏兮，然潢洋而不可帶。
<br>
<br>既驕美而伐武兮，負左右之耿介。
<br>
<br>憎慍惀之修美兮，好夫人之慷慨。
<br>
<br>眾踥蹀而日進兮，美超遠而逾邁。
<br>
<br>農夫輟耕而容與兮，恐田野之蕪穢。
<br>
<br>事綿綿而多私兮，竊悼後之危敗。
<br>
<br>世雷同而炫曜兮，何毀譽之昧昧！
<br>
<br>今修飾而窺鏡兮，後尚可以竄藏。
<br>
<br>願寄言夫流星兮，羌儵忽而難當。
<br>
<br>卒廱蔽此浮雲，下暗漠而無光。
<br>
<br>堯舜皆有所舉任兮，故高枕而自適。
<br>
<br>諒無怨於天下兮，心焉取此怵惕？
<br>
<br>乘騏驥之瀏瀏兮，馭安用夫強策？
<br>
<br>諒城郭之不足恃兮，雖重介之何益？
<br>
<br>邅翼翼而無終兮，忳惛惛而愁約。
<br>
<br>生天地之若過兮，功不成而無嶜。
<br>
<br>願沈滯而不見兮，尚欲布名乎天下。
<br>
<br>然潢洋而不遇兮，直怐□而自苦。
<br>
<br>莽洋洋而無極兮，忽翱翔之焉薄？
<br>
<br>國有驥而不知乘兮，焉皇皇而更索？
<br>
<br>甯戚謳於車下兮，桓公聞而知之。
<br>
<br>無伯樂之相善兮，今誰使乎譽之？
<br>
<br>罔流涕以聊慮兮，惟著意而得之。
<br>
<br>紛純純之願忠兮，妒被離而鄣之。
<br>
<br>願賜不肖之軀而別離兮，放遊志乎雲中。
<br>
<br>乘精氣之摶摶兮，騖諸神之湛湛。
<br>
<br>驂白霓之習習兮，歷群靈之豐豐。
<br>
<br>左朱雀之苃苃兮，右蒼龍之躣躣。
<br>
<br>屬雷師之闐闐兮，通飛廉之衙衙。
<br>
<br>前輕輬之鏘鏘兮，後輜乘之從從。
<br>
<br>載雲旗之委蛇兮，扈屯騎之容容。
<br>
<br>計專專之不可化兮，願遂推而為臧。
<br>
<br>賴皇天之厚德兮，還及君之無恙。
<br>
<br>
<br>--------------------------------------------------------------------------------
<br>
<br>楚辭卷第九
<br>
<br>招魂第九
<br>
<br>朕幼清以廉潔兮，身服義而未沬。
<br>
<br>主此盛德兮，牽於俗而蕪穢。
<br>
<br>上無所考此盛德兮，長離殃而愁苦。
<br>
<br>帝告巫陽曰：
<br>
<br>「有人在下，我欲輔之。
<br>
<br>魂魂離散，汝筮予之」
<br>
<br>巫陽對曰：
<br>
<br>「掌夢上帝其難從。
<br>
<br>若必筮予之，恐後之謝，不能復用巫陽焉。」
<br>
<br>乃下招曰：
<br>
<br>魂兮歸來！
<br>
<br>去君之恆幹，何為乎四方些？
<br>
<br>舍君之樂處，而離彼不祥些。
<br>
<br>魂兮歸來！東方不可以託些。
<br>
<br>長人千仞，惟魂是索些。
<br>
<br>十日代出，流金鑠石些。
<br>
<br>彼皆習之，魂往必釋些。
<br>
<br>歸來歸來！不可以託些。
<br>
<br>魂兮歸來！南方不可以止些。
<br>
<br>雕題黑齒，得人肉以祀，以其骨為醢些。
<br>
<br>蝮蛇蓁蓁，封狐千里些。
<br>
<br>雄虺九首，往來鯈忽，吞人以益其心些。
<br>
<br>歸來歸來！不可以久淫些。
<br>
<br>魂兮歸來！西方之害，流沙千里些。
<br>
<br>旋入雷淵，麋散而不可止些。
<br>
<br>幸而得脫，其外曠宇些。
<br>
<br>赤蟻若象，玄蜂若壼些。
<br>
<br>五榖不生，藂菅是食些。
<br>
<br>其土爛人，求水無所得些。
<br>
<br>彷徉無所倚，廣大無所極些。
<br>
<br>歸來歸來！恐自遺賊些。
<br>
<br>魂兮歸來！北方不可以止些。
<br>
<br>增冰峨峨，飛雪千里些。
<br>
<br>歸來歸來！不可以久些。
<br>
<br>魂兮歸來！君無上天些。
<br>
<br>虎豹九關，啄害下人些。
<br>
<br>一夫九首，拔木九千些。
<br>
<br>熽狼從目，往來侁侁些。
<br>
<br>懸人以娭，投之深淵些。
<br>
<br>致命於帝，然後得瞑些。
<br>
<br>歸來歸來！往恐危身些。
<br>
<br>魂兮歸來！君無下此幽都些。
<br>
<br>土伯九約，其角觺觺些。
<br>
<br>敦脢血拇，逐人駓駓些。
<br>
<br>參目虎首，其身若牛些。
<br>
<br>此皆甘人，歸來歸來！恐自遺災些。
<br>
<br>魂兮歸來！入修門些。
<br>
<br>工祝招君，背行先些。
<br>
<br>秦篝齊縷，鄭綿絡些。
<br>
<br>招具該備，永嘯呼些。
<br>
<br>魂兮歸來！反故居些。
<br>
<br>天地四方，多賊姦些。
<br>
<br>像設君室，靜閒安些。
<br>
<br>高堂邃宇，檻層軒些。
<br>
<br>層臺累榭，臨高山些。
<br>
<br>網戶朱綴，刻方連些。
<br>
<br>冬有□廈，夏室寒些。
<br>
<br>川谷徑復，流潺湲些。
<br>
<br>光風轉蕙，汜崇蘭些。
<br>
<br>經堂入奧，朱塵筵些。
<br>
<br>砥室翠翹，挂曲瓊些。
<br>
<br>翡翠珠被，爛齊光些。
<br>
<br>蒻阿拂壁，羅幬張些。
<br>
<br>纂組綺縞，結琦璜些。
<br>
<br>室中之觀，多珍怪些。
<br>
<br>蘭膏明燭，華容備些。
<br>
<br>二八侍宿，射遞代些。
<br>
<br>九侯淑女，多迅眾些。
<br>
<br>盛鬋不同制，實滿宮些。
<br>
<br>容態好比，順彌代些。
<br>
<br>弱顏固植，謇其有意些。
<br>
<br>姱容脩態，緪洞房些。
<br>
<br>蛾眉曼睩，目騰光些。
<br>
<br>靡顏膩理，遺視矊些。
<br>
<br>離榭脩幕，侍君之閒些。
<br>
<br>翡帷翠帳，飾高堂些。
<br>
<br>紅壁沙版，玄玉之梁些。
<br>
<br>仰觀刻桷，畫龍蛇些。
<br>
<br>坐堂伏檻，臨曲池些。
<br>
<br>芙蓉始發，雜芰荷些。
<br>
<br>紫莖屏風，文緣波些。
<br>
<br>文異豹飾，侍陂陛些。
<br>
<br>軒輬既低，步騎羅些。
<br>
<br>蘭薄戶樹，瓊木籬些。
<br>
<br>魂兮歸來！何遠為些？
<br>
<br>室家遂宗，食多方些。
<br>
<br>稻粢穱麥，挐黃梁些。
<br>
<br>大苦鹹酸，辛甘行些。
<br>
<br>肥牛之腱，臑若芳些。
<br>
<br>和酸若苦，陳吳羹些。
<br>
<br>胹鄨炮羔，有柘漿些。
<br>
<br>鵠酸臇鳧，煎鴻鶬些。
<br>
<br>露雞臛蠵，厲而不爽些。
<br>
<br>粔籹蜜餌，有□餭些。
<br>
<br>瑤漿蜜勺，實羽觴些。
<br>
<br>挫糟凍飲，酎清涼些。
<br>
<br>華酌既陳，有瓊漿些。
<br>
<br>歸反故室，敬而無妨些。
<br>
<br>肴羞未通，女樂羅些。
<br>
<br>敶鍾按鼓，造新歌些。
<br>
<br>《涉江》、《采菱》，發揚《荷些》。
<br>
<br>美人既醉，朱顏酡些。
<br>
<br>娭光眇視，目曾波些。
<br>
<br>被文服纖，麗而不奇些。
<br>
<br>長髮曼鬋，豔陸離些。
<br>
<br>二八齊容，起鄭舞些。
<br>
<br>衽若交竿，撫案下些。
<br>
<br>竽瑟狂會，搷鳴鼓些。
<br>
<br>宮庭震驚，發《激楚》些。
<br>
<br>吳歈蔡謳，奏大呂些。
<br>
<br>士女雜坐，亂而不分些。
<br>
<br>放敶組纓，班其相紛些。
<br>
<br>鄭、衛妖玩，來雜陳些。
<br>
<br>《激楚》之結，獨秀先些。
<br>
<br>菎蔽象棋，有六簙些。
<br>
<br>分曹並進，遒相迫些。
<br>
<br>成梟而牟，呼五白些。
<br>
<br>晉制犀比，費白日些。
<br>
<br>鏗鍾搖□，揳梓瑟些。
<br>
<br>娛酒不廢，沈日月些。
<br>
<br>蘭膏明燭，華鐙錯些。
<br>
<br>結撰至思，蘭芳假些。
<br>
<br>人有所極，同心賦些。
<br>
<br>酎飲盡歡，樂先故些。
<br>
<br>魂兮歸來！反故居些。
<br>
<br>亂曰：
<br>
<br>獻歲發春兮，汨吾南征。
<br>
<br>菉蘋齊華兮，白芷生。
<br>
<br>路貫廬江兮，左長薄。
<br>
<br>倚沼畦瀛兮，遙望博。
<br>
<br>青驪結駟兮，齊千乘，懸火延起兮，玄顏烝。
<br>
<br>步及驟處兮，誘騁先，抑騖若通兮，引車右還。
<br>
<br>與王趨夢兮，課後先。
<br>
<br>君王親發兮，憚青兕。
<br>
<br>朱明承夜兮，時不可淹。
<br>
<br>皋蘭被徑兮，斯路漸。
<br>
<br>湛湛江水兮，上有楓。
<br>
<br>目極千里兮，傷心悲。
<br>
<br>魂兮歸來，哀江南。
<br>
<br>
<br>--------------------------------------------------------------------------------
<br>
<br>楚辭卷第十
<br>
<br>大招
<br>
<br>青春受謝，白日昭只。
<br>
<br>春氣奮發，萬物遽只。
<br>
<br>冥淩浹行，魂無逃只。
<br>
<br>魂魄歸徠！無遠遙只。
<br>
<br>魂乎歸徠！無東無西，無南無北只。
<br>
<br>東有大海，溺水浟浟只。
<br>
<br>螭龍並流，上下悠悠只。
<br>
<br>霧雨淫淫，白皓膠只。
<br>
<br>魂乎無東！湯谷□只。
<br>
<br>魂乎無南！南有炎火千里，蝮蛇蜒只。
<br>
<br>山林險隘，虎豹蜿只。
<br>
<br>鰅□短狐，王虺騫只。
<br>
<br>魂乎無南！蜮傷躬只。
<br>
<br>魂乎無西！西方流沙，漭洋洋只。
<br>
<br>豕首縱目，被髮鬤只。
<br>
<br>長爪踞牙，誒笑狂只。
<br>
<br>魂乎無西！多害傷只。
<br>
<br>魂乎無北！北有寒山，逴龍赩只。
<br>
<br>代水不可涉，深不可測只。
<br>
<br>天白顥顥，寒凝凝只。
<br>
<br>魂乎無往！盈北極只。
<br>
<br>魂魄歸徠！閒以靜只。
<br>
<br>自恣荊楚，安以定只。
<br>
<br>逞志究欲，心意安只。
<br>
<br>窮身永樂，年壽延只。
<br>
<br>魂乎歸徠！樂不可言只。
<br>
<br>五榖六仞，設菰粱只。
<br>
<br>鼎臑盈望，和致芳只。
<br>
<br>內鶬鴿鵠，味豺羹只。
<br>
<br>魂乎歸徠！恣所嘗只。
<br>
<br>鮮蠵甘雞，和楚酪只。
<br>
<br>醢豕苦狗，膾苴蓴只。
<br>
<br>吳酸蒿蔞，不沾薄只。
<br>
<br>魂兮歸徠！恣所擇只。
<br>
<br>炙鴰烝鳧，煔鶉敶只。
<br>
<br>煎鰿膗雀，遽爽存只。
<br>
<br>魂乎歸徠！麗以先只。
<br>
<br>四酎并孰，不□嗌只。
<br>
<br>清馨凍飲，不歠役只。
<br>
<br>吳醴白蘗，和楚瀝只。
<br>
<br>魂乎歸徠！不遽惕只。
<br>
<br>代、秦、鄭、衛，鳴竿張只。
<br>
<br>伏戲《駕辯》，《楚勞》商只。
<br>
<br>謳和揚阿，趙簫倡只。
<br>
<br>魂乎歸徠！定空桑只。
<br>
<br>二八接舞，投詩賦只。
<br>
<br>叩鍾調磬，娛人亂只。
<br>
<br>四上競氣，極聲變只。
<br>
<br>魂乎歸徠！聽歌譔只。
<br>
<br>朱脣皓齒，嫭以姱只。
<br>
<br>比德好閒，習以都只。
<br>
<br>豐肉微骨，調以娛只。
<br>
<br>魂乎歸徠！安以舒只。
<br>
<br>嫮目宜笑，蛾眉曼只。
<br>
<br>容則秀雅，□朱顏只。
<br>
<br>魂乎歸徠！靜以安只。
<br>
<br>姱脩滂浩，麗以佳只。
<br>
<br>曾頰倚耳，曲眉規只。
<br>
<br>滂心綽態，姣麗施只。
<br>
<br>小腰秀頸，若鮮卑只。
<br>
<br>魂乎歸徠！思怨移只。
<br>
<br>易中利心，以動作只。
<br>
<br>粉白黛黑，施芳澤只。
<br>
<br>長袂拂面，善留客只。
<br>
<br>魂乎歸徠！以娛昔只。
<br>
<br>青色直眉，美目媔只。
<br>
<br>靨輔奇牙，宜笑嘕只。
<br>
<br>豐肉微骨，體便娟只。
<br>
<br>魂乎歸徠！恣所便只。
<br>
<br>夏屋廣大，沙堂秀只。
<br>
<br>南房小壇，觀絕霤只。
<br>
<br>曲屋步壛，宜擾畜只。
<br>
<br>騰駕步遊，獵春囿只。
<br>
<br>瓊轂錯衡，英華假只。
<br>
<br>茞蘭桂樹，鬱彌路只。
<br>
<br>魂乎歸徠！恣志慮只。
<br>
<br>孔雀盈園，畜鸞皇只。
<br>
<br>□鴻群晨，雜鶖鶬只。
<br>
<br>鴻鵠代遊，曼鷫鷞只。
<br>
<br>魂乎歸徠！鳳皇翔只。
<br>
<br>曼澤怡面，血氣盛只。
<br>
<br>永宜厥身，保壽命只。
<br>
<br>室家盈廷，爵祿盛只。
<br>
<br>魂乎歸徠！居室定只。
<br>
<br>接徑千里，出若雲只。
<br>
<br>三圭重侯，聽類神只。
<br>
<br>察篤夭隱，孤寡存只。
<br>
<br>魂乎歸徠！正始昆只。
<br>
<br>田邑千畛，人阜昌只。
<br>
<br>美冒眾流，德澤章只。
<br>
<br>先威後文，善美明只。
<br>
<br>魂乎歸徠！賞罰當只。
<br>
<br>名聲若日，照四海只。
<br>
<br>德譽配天，萬民理只。
<br>
<br>北至幽陵，南交阯只。
<br>
<br>西薄羊腸，東窮海只。
<br>
<br>魂乎歸徠！尚賢士只。
<br>
<br>發政獻行，禁苛暴只。
<br>
<br>舉傑壓陛，誅譏罷只。
<br>
<br>直贏在位，近禹麾只。
<br>
<br>豪傑執政，流澤施只。
<br>
<br>魂乎歸徠，國家為只。
<br>
<br>雄雄赫赫，天德明只。
<br>
<br>三公穆穆，登降堂只。
<br>
<br>諸侯畢極，立九卿只。
<br>
<br>昭質既設，大侯張只。
<br>
<br>執弓挾矢，揖辭讓只。
<br>
<br>魂乎徠歸！尚三王只。
<br>
<br>
<br>--------------------------------------------------------------------------------
<br>
<br>楚辭卷第十一
<br>
<br>惜誓第十一
<br>
<br>惜余年老而日衰兮，歲忽忽而不反。
<br>
<br>登蒼天而高舉兮，歷眾山而日遠。
<br>
<br>觀江河之紆曲兮，離四海之霑濡。
<br>
<br>攀北極而一息兮，吸沆瀣以充虛。
<br>
<br>飛朱鳥使先驅兮，駕太一之象輿。
<br>
<br>蒼龍蚴虯於左驂兮，白虎騁而為右騑。
<br>
<br>建日月以為蓋兮，載玉女於後車。
<br>
<br>馳騖於杳冥之中兮，休息虖崑崙之墟。
<br>
<br>樂窮極而不厭兮，願從容虖神明。
<br>
<br>涉丹水而駝騁兮，右大夏之遺風。
<br>
<br>黃鵠之一舉兮，知山川之紆曲。
<br>
<br>再舉兮，睹天地之圜方。
<br>
<br>臨中國之眾人兮，託回飆乎尚羊。
<br>
<br>乃至少原之野兮，赤松、王喬皆在旁。
<br>
<br>二子擁瑟而調均兮，余因稱乎清商。
<br>
<br>澹然而自樂兮，吸眾氣而翱翔。
<br>
<br>念我長生而久僊兮，不如反余之故鄉。
<br>
<br>黃鵠後時而寄處兮，鴟梟群而制之。
<br>
<br>神龍失水而陸居兮，為螻蟻之所裁。
<br>
<br>夫黃鵠神龍猶如此兮，況賢者之逢亂世哉。
<br>
<br>壽冉冉而日衰兮，固儃回而不息。
<br>
<br>俗流從而不止兮，眾枉聚而矯直。
<br>
<br>或偷合而苟進兮，或隱居而深藏。
<br>
<br>苦稱量之不審兮，同權概而就衡。
<br>
<br>或推迻而苟容兮，或直言之諤諤。
<br>
<br>傷誠是之不察兮，并紉茅絲以為索。
<br>
<br>方世俗之幽昏兮，眩白黑之美惡。
<br>
<br>放山淵之龜玉兮，相與貴夫礫石。
<br>
<br>梅伯數諫而至醢兮，來革順志而用國。
<br>
<br>悲仁人之盡節兮，反為小人之所賊。
<br>
<br>比干忠諫而剖心兮，箕子被髮而佯狂。
<br>
<br>水背流而源竭兮，木去根而不長。
<br>
<br>非重軀以慮難兮，惜傷身之無功。
<br>
<br>已矣哉！
<br>
<br>獨不見夫鸞鳳之高翔兮，乃集大皇之野。
<br>
<br>循四極而回周兮，見盛德而後下。
<br>
<br>彼聖人之神德兮，遠濁世而自藏。
<br>
<br>使麒麟可得羈而係兮，又何以異虖犬羊？
<br>
<br>
<br>--------------------------------------------------------------------------------
<br>
<br>楚辭卷第十二
<br>
<br>招隱士第十二
<br>
<br>桂樹叢生兮山之幽，偃蹇連蜷兮枝相繚。
<br>
<br>山氣巃嵷兮石嵯峨，谿谷嶄巖兮水曾波。
<br>
<br>□狖群嘯兮虎豹原，攀援桂枝兮聊淹留。
<br>
<br>王孫游兮不歸，春草生兮萋萋。
<br>
<br>歲暮兮不自聊，蟪蛄鳴兮啾啾。
<br>
<br>坱兮軋，山曲岪，心淹留兮恫慌忽。
<br>
<br>罔兮沕，憭兮慄，虎豹穴。
<br>
<br>叢薄深林兮，人上慄。
<br>
<br>嶔岑碕礒兮碅磳磈硊，樹輪相糾兮林木茷骫。
<br>
<br>青莎雜樹兮薠草靃靡，白鹿麔麚兮或騰或倚。
<br>
<br>狀兒崟崟兮峨峨，淒淒兮漇漇。
<br>
<br>獼猴兮熊羆，慕類兮以悲。
<br>
<br>攀援桂枝兮聊淹留。
<br>
<br>虎豹鬥兮熊羆咆，禽獸駭兮亡其曹。
<br>
<br>王孫兮歸來，山中兮不可以久留。
<br>
<br>
<br>--------------------------------------------------------------------------------
<br>
<br>楚辭卷第十三
<br>
<br>七諫
<br>
<br>初放
<br>
<br>平生於國兮，長於原野。
<br>
<br>言語訥譅兮，又無彊輔。
<br>
<br>淺智褊能兮，聞見又寡。
<br>
<br>數言便事兮，見怨門下。
<br>
<br>王不察其長利兮，卒見棄乎原野。
<br>
<br>伏念思過兮，無可改者。
<br>
<br>群眾成朋兮，上浸以惑。
<br>
<br>巧佞在前兮，賢者滅息。
<br>
<br>堯、舜聖已沒兮，孰為忠直？
<br>
<br>高山崔巍兮，水流湯湯。
<br>
<br>死日將至兮，與麋鹿同□。
<br>
<br>塊兮鞠，當道宿，舉世皆然兮，余將誰告？
<br>
<br>斥逐鴻鵠兮，近習鴟梟，斬伐橘柚兮，列樹苦桃。
<br>
<br>便娟之修竹兮，寄生乎江潭。
<br>
<br>上葳蕤而防露兮，下泠泠而來風。
<br>
<br>孰知其不合兮？
<br>
<br>若竹柏之異心。
<br>
<br>往者不可及兮，來者不可待。
<br>
<br>悠悠蒼天兮，莫我振理。
<br>
<br>竊怨君之不寤兮，吾獨死而後已。
<br>
<br>沈江
<br>
<br>惟往古之得失兮，覽私微之所傷。
<br>
<br>堯、舜聖而慈仁兮，後世稱而弗忘。
<br>
<br>齊桓失於專任兮，夷吾忠而名彰。
<br>
<br>晉獻惑於孋姬兮，申生孝而被殃。
<br>
<br>偃王行其仁義兮，荊文寤而徐亡。
<br>
<br>紂暴虐以失位兮，周得佐乎呂望。
<br>
<br>修往古以行恩兮，封比干之丘壟。
<br>
<br>賢俊慕而自附兮，日浸淫而合同。
<br>
<br>明法令而修理兮，蘭芷幽而有芳。
<br>
<br>苦眾人之妒予兮，箕子寤而佯狂。
<br>
<br>不顧地以貪名兮，心怫鬱而內傷。
<br>
<br>聯蕙芷以為佩兮，過鮑肆而失香。
<br>
<br>正臣端其操行兮，反離謗而見攘。
<br>
<br>世俗更而變化兮，伯夷餓於首陽。
<br>
<br>獨廉潔而不容兮，叔齊久而逾明。
<br>
<br>浮雲陳而蔽晦兮，使日月乎無光。
<br>
<br>忠臣貞而欲諫兮，讒諛毀而在旁。
<br>
<br>秋草榮其將實兮，微霜下而夜降。
<br>
<br>商風肅而害生兮，百草育而不長。
<br>
<br>眾並諧以妒賢兮，孤聖特而易傷。
<br>
<br>懷計謀而不見用兮，巖穴處而隱藏。
<br>
<br>成功隳而不卒兮，子胥死而不葬。
<br>
<br>世從俗而變化兮，隨風靡而成行。
<br>
<br>信直退而毀敗兮，虛偽進而得當。
<br>
<br>追悔過之無及兮，豈盡忠而有功。
<br>
<br>廢制度而不用兮，務行私而去公。
<br>
<br>終不變而死節兮，惜年齒之未央。
<br>
<br>將方舟而下流兮，冀幸君之發矇。
<br>
<br>痛忠言之逆耳兮，恨申子之沈江。
<br>
<br>願悉心之所聞兮，遭值君之不聰。
<br>
<br>不開寤而難道兮，不別橫之與縱。
<br>
<br>聽姦臣之浮說兮，絕國家之久長。
<br>
<br>滅規矩而不用兮，背繩墨之正方。
<br>
<br>離憂患而乃寤兮，若縱火於秋蓬。
<br>
<br>業失之而不救兮，尚何論乎禍凶。
<br>
<br>彼離畔而朋黨兮，獨行之士其何望？
<br>
<br>日漸染而不自知兮，秋毫微哉而變容。
<br>
<br>眾輕積而折軸兮，原咎雜而累重。
<br>
<br>赴湘、沅之流澌兮，恐逐波而復東。
<br>
<br>懷沙礫而自沈兮，不忍見君之蔽壅。
<br>
<br>怨世
<br>
<br>世沈淖而難論兮，俗岒峨而嵾嵯。
<br>
<br>清泠泠而殲滅兮，溷湛湛而日多。
<br>
<br>梟鴞既以成群兮，玄鶴弭翼而屏移。
<br>
<br>蓬艾親入御於床笫兮，馬蘭踸踔而日加。
<br>
<br>棄捐葯芷與杜衡兮，余柰世之不知芳何？
<br>
<br>何周道之平易兮，然蕪穢而險戲。
<br>
<br>高陽無故而委塵兮，唐虞點灼而毀議。
<br>
<br>誰使正其真是兮，雖有八師而不可為。
<br>
<br>皇天保其高兮，后土持其久。
<br>
<br>服清白以逍遙兮，偏與乎玄英異色。
<br>
<br>西施媞媞而不得見兮，□母勃屑而日侍。
<br>
<br>桂蠹不知所淹留兮，蓼蟲不知徙乎葵菜。
<br>
<br>處湣湣之濁世兮，今安所達乎吾志。
<br>
<br>意有所載而遠逝兮，固非眾人之所識。
<br>
<br>驥躊躇於弊輂兮，遇孫陽而得代。
<br>
<br>呂望窮困而不聊生兮，遭周文而舒志。
<br>
<br>甯戚飯牛而商歌兮，桓公聞而弗置。
<br>
<br>路室女之方桑兮，孔子過之以自侍。
<br>
<br>吾獨乖剌而無當兮，心悼怵而耄思。
<br>
<br>思比干之恲恲兮，哀子胥之慎事。
<br>
<br>悲楚人之和氏兮，獻寶玉以為石。
<br>
<br>遇厲武之不察兮，羌兩足以畢斮。
<br>
<br>小人之居勢兮，視忠正之何若？
<br>
<br>改前聖之法度兮，喜囁嚅而妄作。
<br>
<br>親讒諛而疏賢聖兮，訟謂閭娵為醜惡。
<br>
<br>愉近習而蔽遠兮，孰知察其黑白？
<br>
<br>卒不得效其心容兮，安眇眇而無所歸薄。
<br>
<br>專精爽以自明兮，晦冥冥而壅蔽。
<br>
<br>年既已過太半兮，然埳軻而留滯。
<br>
<br>欲高飛而遠集兮，恐離罔而滅敗。
<br>
<br>獨冤抑而無極兮，傷精神而壽夭。
<br>
<br>皇天既不純命兮，余生終無所依。
<br>
<br>願自沈於江流兮，絕橫流而徑逝。
<br>
<br>寧為江海之泥塗兮，安能久見此濁世？
<br>
<br>怨思
<br>
<br>士窮而隱處兮，廉方正而不容。
<br>
<br>子胥諫而靡軀兮，比干忠而剖心。
<br>
<br>子推自割而□君兮，德日忘而怨深。
<br>
<br>行明白而曰黑兮，荊棘聚而成林。
<br>
<br>江離棄於窮巷兮，蒺藜蔓乎東廂。
<br>
<br>賢者蔽而不見兮，讒諛進而相朋。
<br>
<br>梟鴞並進而俱鳴兮，鳳皇飛而高翔。
<br>
<br>願壹往而徑逝兮，道壅絕而不通。
<br>
<br>自悲
<br>
<br>居愁懃其誰告兮，獨永思而憂悲。
<br>
<br>內自省而不俟兮，操愈堅而不衰。
<br>
<br>隱三年而無決兮，歲忽忽其若頹。
<br>
<br>憐余身不足以卒意兮，冀一見而復歸。
<br>
<br>哀人事之不幸兮，屬天命而委之咸池。
<br>
<br>身被疾而不閒兮，心沸熱其若湯。
<br>
<br>冰炭不可以相並兮，吾固知乎命之不長。
<br>
<br>哀獨苦死之無樂兮，惜余年之未央。
<br>
<br>悲不反余之所居兮，恨離予之故鄉。
<br>
<br>鳥獸驚而失群兮，猶高飛而哀鳴。
<br>
<br>狐死必首丘兮，夫人孰能不反其真情？
<br>
<br>故人疏而日忘兮，新人近而俞好。
<br>
<br>莫能行於杳冥兮，孰能施於無報？
<br>
<br>苦眾人之皆然兮，乘回風而遠游。
<br>
<br>淩恆山其若陋兮，聊愉娛以忘憂。
<br>
<br>悲虛言之無實兮，苦眾口之鑠金。
<br>
<br>遇故鄉而一顧兮，泣歔欷而霑衿。
<br>
<br>厭白玉以為面兮，懷琬琰以為心。
<br>
<br>邪氣入而感內兮，施玉色而外淫。
<br>
<br>何青雲之流瀾兮，微霜降之蒙蒙。
<br>
<br>徐風至而徘徊兮，疾風過之湯湯。
<br>
<br>聞南藩樂而欲往兮，至會稽而且止。
<br>
<br>見韓眾而宿之兮，問天道之所在？
<br>
<br>借浮雲以送予兮，載雌霓而為旌。
<br>
<br>駕青龍以馳騖兮，班衍衍之冥冥。
<br>
<br>忽容容其安之兮，超慌忽其焉如？
<br>
<br>苦眾人之難信兮，願離群而遠舉。
<br>
<br>登巒山而遠望兮，好桂樹之冬榮。
<br>
<br>觀天火之炎煬兮，聽大壑之波聲。
<br>
<br>引八維以自道兮，含沆瀣以長生。
<br>
<br>居不樂以時思兮，食草木之秋實。
<br>
<br>飲菌若之朝露兮，構桂木而為室。
<br>
<br>雜橘柚以為囿兮，列新夷與椒楨。
<br>
<br>□鶴孤而夜號兮，哀居者之誠貞。
<br>
<br>哀命
<br>
<br>哀時命之不合兮，傷楚國之多憂。
<br>
<br>內懷情之潔白兮，遭亂世而離尤。
<br>
<br>惡耿介之直行兮，世溷濁而不知。
<br>
<br>何君臣之相失兮，上沅湘而分離。
<br>
<br>測汨羅之湘水兮，知時固而不反。
<br>
<br>傷離散之交亂兮，遂側身而既遠。
<br>
<br>處玄舍之幽門兮，穴巖石而窟伏。
<br>
<br>從水蛟而為徙兮，與神龍乎休息。
<br>
<br>何山石之嶄巖兮，靈魂屈而偃蹇。
<br>
<br>含素水而蒙深兮，日眇眇而既遠。
<br>
<br>哀形體之離解兮，神罔兩而無舍。
<br>
<br>惟椒蘭之不反兮，魂迷惑而不知路。
<br>
<br>願無過之設行兮，雖滅沒之自樂。
<br>
<br>痛楚國之流亡兮，哀靈修之過到。
<br>
<br>固時俗之溷濁兮，志瞀迷而不知路。
<br>
<br>念私門之正匠兮，遙涉江而遠去。
<br>
<br>念女嬃之嬋媛兮，涕泣流乎於悒。
<br>
<br>我決死而不生兮，雖重追吾何及。
<br>
<br>戲疾瀨之素水兮，望高山之蹇產。
<br>
<br>哀高丘之赤岸兮，遂沒身而不反。
<br>
<br>謬諫
<br>
<br>怨靈修之浩蕩兮，夫何執操之不固？
<br>
<br>悲太山之為隍兮，孰江河之可涸？
<br>
<br>願承閒而效志兮，恐犯忌而干諱。
<br>
<br>卒撫情以寂寞兮，然怊悵而自悲。
<br>
<br>玉與石其同匱兮，貫魚眼與珠璣。
<br>
<br>駑駿雜而不分兮，服罷牛而驂驥。
<br>
<br>年滔滔而自遠兮，壽冉冉而愈衰。
<br>
<br>心悇憛而煩冤兮，蹇超搖而無冀。
<br>
<br>固時俗之工巧兮，滅規矩而改錯。
<br>
<br>卻騏驥而不乘兮，策駑駘而取路。
<br>
<br>當世豈無騏驥兮，誠無王良之善馭。
<br>
<br>見執轡者非其人兮，故駒跳而遠去。
<br>
<br>不量鑿而正枘兮，恐矩矱之不同。
<br>
<br>不論世而高舉兮，恐操行之不調。
<br>
<br>弧弓弛而不張兮，孰云知其所至？
<br>
<br>無傾危之患難兮，焉知賢士之所死？ 
<br>
<br>俗推佞而進富兮，節行張而不著。
<br>
<br>賢良蔽而不群兮，朋曹比而黨譽。
<br>
<br>邪說飾而多曲兮，正法弧而不公。
<br>
<br>直士隱而避匿兮，讒諛登乎明堂。
<br>
<br>棄彭咸之娛樂兮，滅巧倕之繩墨。
<br>
<br>菎蕗雜於黀蒸兮，機蓬矢以射革。
<br>
<br>駕蹇驢而無策兮，又何路之能極？
<br>
<br>以直鍼而為釣兮，又何魚之能得？
<br>
<br>伯牙之絕弦兮，無鍾子期而聽之。
<br>
<br>和抱璞而泣血兮，安得良工而剖之？
<br>
<br>同音者相和兮，同類者相似。
<br>
<br>飛鳥號其群兮，鹿鳴求其友。
<br>
<br>故叩宮而宮應兮，彈角而角動。
<br>
<br>虎嘯而谷風至兮，龍舉而景雲往。
<br>
<br>音聲之相和兮，言物類之相感也。
<br>
<br>夫方圜之異形兮，勢不可以相錯。
<br>
<br>列子隱身而窮處兮，世莫可以寄託。
<br>
<br>眾鳥皆有行列兮，鳳獨翔翔而無所薄。
<br>
<br>經濁世而不得志兮，願側身巖穴而自託。
<br>
<br>欲闔口而無言兮，嘗被君之厚德。
<br>
<br>獨便悁而懷毒兮，愁鬱鬱之焉極？
<br>
<br>念三年之積思兮，願壹見而陳辭。
<br>
<br>不及君而騁說兮，世孰可為明之？
<br>
<br>身寢疾而日愁兮，情沈抑而不揚。
<br>
<br>眾人莫可與論道兮，悲精神之不通。
<br>
<br>亂曰
<br>
<br>鸞皇孔鳳日以遠兮，畜鳧駕鵝。
<br>
<br>雞鶩滿堂壇兮，鼁黽游乎華池。
<br>
<br>要褭奔亡兮，騰駕橐駝。
<br>
<br>鉛刀進御兮，遙棄太阿。
<br>
<br>拔搴玄芝兮，列樹芋荷。
<br>
<br>橘柚萎枯兮，苦李旖旎。
<br>
<br>甂甌登於明堂兮，周鼎潛乎深淵。
<br>
<br>自古而固然兮，吾又何怨乎今之人。
<br>
<br>
<br>--------------------------------------------------------------------------------
<br>
<br>楚辭卷第十四
<br>
<br>哀時命第十四
<br>
<br>哀時命之不及古人兮，夫何予生之不遘時！
<br>
<br>往者不可扳援兮，徠者不可與期。
<br>
<br>志憾恨而不逞兮，杼中情而屬詩。
<br>
<br>夜炯炯而不寐兮，懷隱憂而歷茲。
<br>
<br>心鬱鬱而無告兮，眾孰可與深謀！
<br>
<br>欿愁悴而委惰兮，老冉冉而逮之。
<br>
<br>居處愁以隱約兮，志沈抑而不揚。
<br>
<br>道壅塞而不通兮，江河廣而無梁。
<br>
<br>願至崑崙之懸圃兮，采鍾山之玉英。
<br>
<br>攬瑤木之橝枝兮，望閬風之板桐。
<br>
<br>弱水汨其為難兮，路中斷而不通。
<br>
<br>勢不能凌波以徑度兮，又無羽翼而高翔。
<br>
<br>然隱憫而不達兮，獨徙倚而彷徉。
<br>
<br>悵惝罔以永思兮，心紆軫宗而增傷。
<br>
<br>倚躊躇以淹留兮，日饑饉而絕糧。
<br>
<br>廓抱景而獨倚兮，超永思乎故鄉。
<br>
<br>廓落寂而無友兮，誰可與玩此遺芳？
<br>
<br>白日晼晼其將入兮，哀余壽之弗將。
<br>
<br>車既弊而馬罷兮，蹇邅徊而不能行。
<br>
<br>身既不容於濁世兮，不知進退之宜當。
<br>
<br>冠崔嵬而切雲兮，劍淋離而從橫。
<br>
<br>衣攝葉以儲與兮，左袪挂於榑桑；
<br>
<br>右衽拂於不周兮，六合不足以肆行。
<br>
<br>上同鑿枘於伏戲兮，下合矩矱於虞唐。
<br>
<br>願尊節而式高兮，志猶卑夫禹、湯。
<br>
<br>雖知困其不改操兮，終不以邪枉害方。
<br>
<br>世並舉而好朋兮，壹斗斛而相量。
<br>
<br>眾比周以肩迫兮，賢者遠而隱藏。
<br>
<br>為鳳皇作鶉籠兮，雖翕翅其不容。
<br>
<br>靈皇其不寤知兮，焉陳詞而效忠。
<br>
<br>俗嫉妒而蔽賢兮，孰知余之從容？
<br>
<br>願舒志而抽馮兮，庸詎知其吉凶？
<br>
<br>璋珪雜於甑窐兮，隴廉與孟娵同宮。
<br>
<br>舉世以為恆俗兮，固將愁苦而終窮。
<br>
<br>幽獨轉而不寐兮，惟煩懣而盈匈。
<br>
<br>魂眇眇而馳騁兮，心煩冤之□□。
<br>
<br>志欿憾而不憺兮，路幽昧而甚難。
<br>
<br>塊獨守此曲隅兮，然欿切而永歎。
<br>
<br>愁修夜而宛轉兮，氣涫沸沛其若波。
<br>
<br>握剞劂而不用兮，操規矩而無所施。
<br>
<br>騁騏驥於中庭兮，焉能極夫遠道？
<br>
<br>置□狖於櫺檻兮，夫何以責其捷巧？
<br>
<br>駟跛虌而上山兮，吾固知其不能陞。
<br>
<br>釋管晏而任臧獲兮，何權衡之能稱？
<br>
<br>□簬雜於黀蒸兮，機蓬矢以射革。
<br>
<br>負檐荷以丈尺兮，欲伸要而不可得。
<br>
<br>外迫脅於機臂兮，上牽聯於矰隿。
<br>
<br>肩傾側而不容兮，固□腹而不得息。
<br>
<br>務光自投於深淵兮，不獲世之塵垢。
<br>
<br>孰魁摧之可久兮，願退身而窮處。
<br>
<br>鑿山楹而為室兮，下被衣於水渚。
<br>
<br>霧露濛濛其晨降兮，雲依斐而承宇。
<br>
<br>虹霓紛其朝霞兮，夕淫淫而淋雨。
<br>
<br>怊茫茫而無歸兮，悵遠望此曠野。
<br>
<br>下垂釣於谿谷兮，上要求於僊者。
<br>
<br>與赤松而結友兮，比王僑而為耦。
<br>
<br>使梟楊先導兮，白虎為之前後。
<br>
<br>浮雲霧而入冥兮，騎白鹿而容與。
<br>
<br>魂聇聇以寄獨兮，汨徂往而不歸。
<br>
<br>處卓卓而日遠兮，志浩蕩而傷懷。
<br>
<br>鸞鳳翔於蒼雲兮，故矰繳而不能加。
<br>
<br>蛟龍潛於旋淵兮，身不挂於罔羅。
<br>
<br>知貪餌而近死兮，不如下游乎清波。
<br>
<br>寧幽隱以遠禍兮，孰侵辱之可為。
<br>
<br>子胥死而成義兮，屈原沈於汨羅。
<br>
<br>雖體解其不變兮，豈忠信之可化。
<br>
<br>志怦怦而內直兮，履繩墨而不頗。
<br>
<br>執權衡而無私兮，稱輕重而不差。
<br>
<br>摡塵垢之枉攘兮，除穢累而反真。
<br>
<br>形體白而質素兮，中皎潔而淑清。
<br>
<br>時厭飫而不用兮，且隱伏而遠身。
<br>
<br>聊竄端而匿跡兮，嗼寂默而無聲。
<br>
<br>獨便悁而煩毒兮，焉發憤而筊抒。
<br>
<br>時曖曖其將罷兮，遂悶歎而無名。
<br>
<br>伯夷死於首陽兮，卒夭隱而不榮。
<br>
<br>太公不遇文王兮，身至死而不得逞。
<br>
<br>懷瑤象而佩瓊兮，願陳列而無正。
<br>
<br>生天墜之若過兮，忽爛漫而無成。
<br>
<br>邪氣襲余之形體兮，疾憯怛而萌生。
<br>
<br>願壹見陽春之白日兮，恐不終乎永年。
<br>
<br>
<br>--------------------------------------------------------------------------------
<br>
<br>楚辭卷第十五
<br>
<br>九懷
<br>
<br>匡機
<br>
<br>極運兮不中，來將屈兮困窮？
<br>
<br>余深愍兮慘怛，願一列兮無從。
<br>
<br>乘日月兮上征，顧游心兮鄗酆。
<br>
<br>彌覽兮九隅，彷徨兮蘭宮。
<br>
<br>芷閭兮葯房，奮搖兮眾芳。
<br>
<br>菌閣兮蕙樓，觀道兮從橫。
<br>
<br>寶金兮委積，美玉兮盈堂。
<br>
<br>桂水兮潺湲，揚流兮洋洋。
<br>
<br>蓍蔡兮踊躍，孔鶴兮回翔。
<br>
<br>撫檻兮遠望，念君兮不忘。
<br>
<br>怫鬱兮莫陳，永懷兮內傷。
<br>
<br>通路
<br>
<br>天門兮墜戶，孰由兮賢者？
<br>
<br>無正兮溷廁，懷德兮何睹？
<br>
<br>假寐兮愍斯，誰可與兮寤語？
<br>
<br>痛鳳兮遠逝，畜鴳兮近處。
<br>
<br>鯨□兮幽潛，從蝦兮游陼。
<br>
<br>乘虯兮登陽，載象兮上行。
<br>
<br>朝發兮蔥嶺，夕至兮明光。
<br>
<br>北飲兮飛泉，南采兮芝英。
<br>
<br>宣游兮列宿，順極兮彷徉。
<br>
<br>紅采兮騂衣，翠縹兮為裳。
<br>
<br>舒佩兮綝纚，竦余劍兮干將。
<br>
<br>騰蛇兮後從，飛駏兮步旁。
<br>
<br>微觀兮玄圃，覽察兮瑤光。
<br>
<br>啟匱兮探筴，悲命兮相當。
<br>
<br>紉蕙兮永辭，將離兮所思。
<br>
<br>浮雲兮容與，道余兮何之？
<br>
<br>遠望兮仟眠，聞雷兮闐闐。
<br>
<br>陰憂兮感余，惆悵兮自憐。
<br>
<br>危俊
<br>
<br>林不容兮鳴蜩，余何留兮中州？
<br>
<br>陶嘉月兮總駕，搴玉英兮自脩。
<br>
<br>結榮茞兮逶逝，將去烝兮遠游。
<br>
<br>徑岱土兮魏闕，歷九曲兮牽牛。
<br>
<br>聊假日兮相佯，遺光燿兮周流。
<br>
<br>望太一兮淹息，紆余轡兮自休。
<br>
<br>晞白日兮皎皎，彌遠路兮悠悠。
<br>
<br>顧列孛兮縹縹，觀幽雲兮陳浮。
<br>
<br>鉅寶遷兮砏礉，雉咸雊兮相求。
<br>
<br>泱莽莽兮究志，懼吾心兮懤懤。
<br>
<br>步余馬兮飛柱，覽可與兮匹儔。
<br>
<br>卒莫有兮纖介，永余思兮怞怞。
<br>
<br>昭世
<br>
<br>世溷兮冥昏，違君兮歸真。
<br>
<br>乘龍兮偃蹇，高回翔兮上臻。
<br>
<br>襲英衣兮緹□，披華裳兮芳芬。
<br>
<br>登羊角兮扶輿，浮雲漠兮自娛。
<br>
<br>握神精兮雍容，與神人兮相胥。
<br>
<br>流星墜兮成雨，進瞵盼兮上丘墟。
<br>
<br>覽舊邦兮滃鬱，余安能兮久居。
<br>
<br>志懷逝兮心懰慄，紆余轡兮躊躇。
<br>
<br>聞素女兮微歌，聽王后兮吹竽。
<br>
<br>魂悽愴兮感哀，腸回回兮盤紆。
<br>
<br>撫余佩兮繽紛，高太息兮自憐。
<br>
<br>使祝融兮先行，令昭明兮開門。
<br>
<br>馳六蛟兮上征，竦余駕兮入冥。
<br>
<br>歷九州兮索合，誰可與兮終生。
<br>
<br>忽反顧兮西囿，睹軫丘兮崎傾。
<br>
<br>橫垂涕兮泫流，悲余后兮失靈。
<br>
<br>尊嘉
<br>
<br>季春兮陽陽，列草兮成行。
<br>
<br>余悲兮蘭生，委積兮從橫。
<br>
<br>江離兮遺捐，辛夷兮擠臧。
<br>
<br>伊思兮往古，亦多兮遭殃。
<br>
<br>伍胥兮浮江，屈子兮沈湘。
<br>
<br>運余兮念茲，心內兮懷傷。
<br>
<br>望淮兮沛沛，濱流兮則逝。
<br>
<br>榜舫兮下流，東注兮□□。
<br>
<br>蛟龍兮導引，文魚兮上瀨。
<br>
<br>抽蒲兮陳坐，援芙蕖兮為蓋。
<br>
<br>水躍兮余旌，繼以兮微蔡。
<br>
<br>雲旗兮電騖，鯈忽兮容裔。
<br>
<br>河伯兮開門，迎余兮歡欣。
<br>
<br>顧念兮舊都，懷恨兮艱難。
<br>
<br>竊哀兮浮萍，汎淫兮無根。
<br>
<br>蓄英
<br>
<br>秋風兮蕭蕭，舒芳兮振條。
<br>
<br>微霜兮眇眇，病殀兮鳴蜩。
<br>
<br>玄鳥兮辭歸，飛翔兮靈丘。
<br>
<br>望谿谷兮滃鬱，熊羆兮呴嗥。
<br>
<br>唐虞兮不存，何故兮久留？
<br>
<br>臨淵兮汪洋，顧林兮忽荒。
<br>
<br>修余兮□衣，騎霓兮南上。
<br>
<br>□雲兮回回，亹亹兮自強。
<br>
<br>將息兮蘭皋，失志兮悠悠。
<br>
<br>蒶蘊兮黴鯬，思君兮無聊。
<br>
<br>身去兮意存，愴恨兮懷愁。
<br>
<br>思忠
<br>
<br>登九靈兮游神，靜女歌兮微晨。
<br>
<br>悲皇丘兮積葛，眾體錯兮交紛。
<br>
<br>貞枝抑兮枯槁，枉車登兮慶雲。
<br>
<br>感余志兮慘慄，心愴愴兮自憐。
<br>
<br>駕玄螭兮北征，曏吾路兮蔥嶺。
<br>
<br>連五宿兮建旄，揚氛氣兮為旌。
<br>
<br>歷廣漠兮馳騖，覽中國兮冥冥。
<br>
<br>玄武步兮水母，與吾期兮南榮。
<br>
<br>登華蓋兮乘陽，聊逍遙兮播光。
<br>
<br>抽庫婁兮酌醴，援瓟瓜兮接糧。
<br>
<br>畢休息兮遠逝，發玉軔兮西行。
<br>
<br>惟時俗兮疾正，弗可久兮此方。
<br>
<br>寤辟摽兮永思，心怫鬱兮內傷。
<br>
<br>陶壅
<br>
<br>覽杳杳兮世惟，余惆悵兮何歸。
<br>
<br>傷時俗兮溷亂，將奮翼兮高飛。
<br>
<br>駕八龍兮連蜷，建虹旌兮威夷。
<br>
<br>觀中宇兮浩浩，紛翼翼兮上躋。
<br>
<br>浮溺水兮舒光，淹低佪兮京□。
<br>
<br>屯余車兮索友，睹皇公兮問師。
<br>
<br>道莫貴兮歸真，羨余術兮可夷。
<br>
<br>吾乃逝兮南娭，道幽路兮九疑。
<br>
<br>越炎火兮萬里，過萬首兮嶷嶷。
<br>
<br>濟江海兮蟬蛻，絕北梁兮永辭。
<br>
<br>浮雲鬱兮晝昏，霾土忽兮塺塺。
<br>
<br>息陽城兮廣夏，衰色罔兮中怠。
<br>
<br>意曉陽兮燎寤，乃自軫兮在茲。
<br>
<br>思堯、舜兮襲興，幸咎繇兮獲謀。
<br>
<br>悲九州兮靡君，撫軾歎兮作詩。
<br>
<br>株昭
<br>
<br>悲哉于嗟兮，心內切磋。
<br>
<br>款冬而生兮，凋彼葉柯。
<br>
<br>瓦礫進寶兮，捐棄隨和。
<br>
<br>鉛刀厲御兮，頓棄太阿。
<br>
<br>驥垂兩耳兮，中□蹉跎。
<br>
<br>蹇驢服駕兮，無用日多。
<br>
<br>修潔處幽兮，貴寵沙劘。
<br>
<br>鳳皇不翔兮，鶉鴳飛揚。
<br>
<br>乘虹驂蜺兮，載雲變化。
<br>
<br>鷦□景開路兮，後屬青蛇。
<br>
<br>步驟桂林兮，超驤卷阿。
<br>
<br>丘陵翔□兮，谿谷悲歌。
<br>
<br>神章靈篇兮，赴曲相和。
<br>
<br>余私娛茲兮，孰哉復加加。
<br>
<br>還顧世俗兮，壞敗罔羅。
<br>
<br>卷佩將逝兮，涕流滂□。
<br>
<br>亂曰
<br>
<br>皇門開兮照下土，
<br>
<br>株穢除兮蘭芷睹。
<br>
<br>四佞放兮後得禹，
<br>
<br>聖舜攝兮昭堯緒，
<br>
<br>孰能若兮願為輔？
<br>
<br>
<br>--------------------------------------------------------------------------------
<br>
<br>楚辭卷第十六
<br>
<br>九歎
<br>
<br>逢紛
<br>
<br>伊伯庸之末胄兮，諒皇直之屈原。
<br>
<br>云余肇祖于高陽兮，惟楚懷之嬋連。
<br>
<br>原生受命于貞節兮，鴻永路有嘉名。
<br>
<br>齊名字於天地兮，並光明於列星。
<br>
<br>吸精粹而吐氛濁兮，橫邪世而不取容。
<br>
<br>行叩誠而不阿兮，遂見排而逢讒。
<br>
<br>后聽虛而黜實兮，不吾理而順情。
<br>
<br>腸憤悁而含怒兮，志遷蹇而左傾。
<br>
<br>心戃慌其不我與兮，躬速速其不吾親。
<br>
<br>辭靈修而隕志兮，吟澤畔之江濱。
<br>
<br>椒桂羅以顛覆兮，有竭信而歸誠。
<br>
<br>讒夫藹藹而漫著兮，曷其不舒予情？
<br>
<br>始結言於廟堂兮，信中塗而叛之。
<br>
<br>懷蘭蕙與衡芷兮，行中野而散之。
<br>
<br>聲哀哀而懷高丘兮，心愁愁而思舊邦。
<br>
<br>願承閒而自恃兮，徑淫曀而道□。
<br>
<br>顏黴黧以沮敗兮，精越裂而衰耄。
<br>
<br>裳襜襜而含風兮，衣納納而掩露。
<br>
<br>赴江湘之湍流兮，順波湊而下降。
<br>
<br>徐徘徊於山阿兮，飄風來之洶洶。
<br>
<br>馳余車兮玄石，步余馬兮洞庭。
<br>
<br>平明發兮蒼梧，夕投宿兮石城。
<br>
<br>芙蓉蓋而蔆華車兮，紫貝闕而玉堂。
<br>
<br>薜荔飾而陸離薦兮，魚鱗衣而白傭蜺。
<br>
<br>登逢龍而下隕兮，違故鄉之漫漫。
<br>
<br>思南郢之舊俗兮，腸一夕而九運。
<br>
<br>揚流波之潢潢兮，體溶溶而東回。
<br>
<br>心怊悵以永思兮，意晻晻而日頹。
<br>
<br>白露紛以塗塗兮，秋風瀏以蕭蕭。
<br>
<br>身永流而不還兮，魂長逝而常愁。
<br>
<br>歎曰：
<br>
<br>譬彼流水紛揚□兮，
<br>
<br>波逢洶□濆壅滂兮。
<br>
<br>揄揚滌盪飄流隕往觸崟石兮，
<br>
<br>龍卬脟圈繚戾宛轉阻相薄兮，
<br>
<br>遭紛逢凶蹇離尤兮，
<br>
<br>垂文揚采遺將來兮。
<br>
<br>離世
<br>
<br>靈懷其不吾知兮，靈懷其不吾聞。
<br>
<br>就靈懷之皇祖兮，愬靈懷之鬼神。
<br>
<br>靈懷曾不吾與兮，即聽夫人之諛辭。
<br>
<br>余辭上參於天墜兮，旁引之於四時。
<br>
<br>指日月使延照兮，撫招搖以質正。
<br>
<br>立師曠俾端辭兮，命咎繇使並聽。
<br>
<br>兆出名曰正則兮，卦發字曰靈均。
<br>
<br>余幼既有此鴻節兮，長愈固而彌純。
<br>
<br>不從俗而詖行兮，直躬指而信志。
<br>
<br>不枉繩以追曲兮，屈情素以從事。
<br>
<br>端余行其如玉兮，述皇輿之踵跡。
<br>
<br>群阿容以晦光兮，皇輿覆以幽辟。
<br>
<br>輿中塗以回畔兮，駟馬驚而橫□。
<br>
<br>執組者不能制兮，必折軛而摧轅。
<br>
<br>斷鑣銜以馳騖兮，暮去次而敢止。
<br>
<br>路蕩蕩其無人兮，遂不禦乎千里。
<br>
<br>身衡陷而下沈兮，不可獲而復登。
<br>
<br>不顧身之卑賤兮，惜皇輿之不興。
<br>
<br>出國門而端指兮，冀壹寤而錫還。
<br>
<br>哀僕夫之坎毒兮，屢離憂而逢患。
<br>
<br>九年之中不吾反兮，思彭咸之水游。
<br>
<br>惜師延之浮渚兮，赴汨羅之長流。
<br>
<br>遵江曲之逶移兮，觸石碕而衡游。
<br>
<br>波澧澧而揚澆兮，順長瀨之濁流。
<br>
<br>淩黃沱而下低兮，思還流而復反。
<br>
<br>玄輿馳而並集兮，身容與而日遠。
<br>
<br>櫂舟杭以橫濿兮，濟湘流而南極。
<br>
<br>立江界而長吟兮，愁哀哀而累息。
<br>
<br>情慌忽以忘歸兮，神浮游以高厲。
<br>
<br>心蛩蛩而懷顧兮，魂眷眷而獨逝。
<br>
<br>歎曰：
<br>
<br>余思舊邦心依違兮，
<br>
<br>日暮黃昏羌幽悲兮，
<br>
<br>去郢東遷余誰慕兮，
<br>
<br>讒夫黨旅其以茲故兮，
<br>
<br>河水淫淫情所願兮，
<br>
<br>顧瞻郢路終不返兮。
<br>
<br>怨思
<br>
<br>惟鬱鬱之憂毒兮，志坎壈而不違。
<br>
<br>身憔悴而考旦兮，日黃昏而長悲。
<br>
<br>閔空宇之孤子兮，哀枯楊之冤鶵。
<br>
<br>孤雌吟於高墉兮，鳴鳩棲於桑榆。
<br>
<br>玄蝯失於潛林兮，獨偏棄而遠放。
<br>
<br>征夫勞於周行兮，處婦憤而長望。
<br>
<br>申誠信而罔違兮，情素潔於紐帛。
<br>
<br>光明齊於日月兮，文采燿於玉石。
<br>
<br>傷壓次而不發兮，思沈抑而不揚。
<br>
<br>芳懿懿而終敗兮，名靡散而不彰。
<br>
<br>背玉門以□騖兮，蹇離尤而干詬。
<br>
<br>若龍逢之沈首兮，王子比干之逢醢。
<br>
<br>念社稷之幾危兮，反為讎而見怨。
<br>
<br>思國家之離沮兮，躬獲愆而結難。
<br>
<br>若青蠅之偽質兮，晉驪姬之反情。
<br>
<br>恐登階之逢殆兮，故退伏於末庭。
<br>
<br>孽臣之號咷兮，本朝蕪而不治。
<br>
<br>犯顏色而觸諫兮，反蒙辜而被疑。
<br>
<br>菀蘼蕪與菌若兮，漸□芋本於洿瀆。
<br>
<br>淹芳芷於腐井兮，棄雞駭於筐簏。
<br>
<br>執棠谿以刜蓬兮，秉干將以割肉。
<br>
<br>筐澤瀉以豹鞹兮，破荊和以繼築。
<br>
<br>時溷濁猶未清兮，世殽亂猶未察。
<br>
<br>欲容與以俟時兮，懼年歲之既晏。
<br>
<br>顧屈節以從流兮，心鞏鞏而不夷。
<br>
<br>寧浮沅而馳騁兮，下江湘以邅迴。
<br>
<br>歎曰：
<br>
<br>山中檻檻余傷懷兮，
<br>
<br>征夫皇皇其孰依兮，
<br>
<br>經營原野杳冥冥兮，
<br>
<br>乘騏騁驥舒吾情兮，
<br>
<br>歸骸舊邦莫誰語兮，
<br>
<br>長辭遠逝乘湘去兮。
<br>
<br>遠逝
<br>
<br>志隱隱而鬱怫兮，愁獨哀而冤結。
<br>
<br>腸紛紜以繚轉兮，涕漸漸其若屑。
<br>
<br>情慨慨而長懷兮，信上皇而質正。
<br>
<br>合五嶽與八靈兮，訊九□與六神。
<br>
<br>指列宿以白情兮，訴五帝以置辭。
<br>
<br>北斗為我折中兮，太一為余聽之。
<br>
<br>云服陰陽之正道兮，御后土之中和。
<br>
<br>佩蒼龍之蚴虯兮，帶隱虹之逶□。
<br>
<br>曳彗星之皓旰兮，撫朱爵與□□。
<br>
<br>游清靈之颯戾兮，服雲衣之披披。
<br>
<br>杖玉策與朱旗兮，垂明月之玄珠。
<br>
<br>舉霓旌之墆翳兮，建黃纁之總旄。
<br>
<br>躬純粹而罔愆兮，承皇考之妙儀。
<br>
<br>惜往事之不合兮，橫汨羅而下厲。
<br>
<br>□隆波而南渡兮，逐江湘之順流。
<br>
<br>赴陽侯之潢洋兮，下石瀨而登洲。
<br>
<br>陸魁堆以蔽視兮，雲冥冥而闇前。
<br>
<br>山峻高以無垠兮，遂曾閎而迫身。
<br>
<br>雪雰雰而薄木兮，雲霏霏而隕集。
<br>
<br>阜隘狹而幽險兮，石嵾嵯以翳日。
<br>
<br>悲故鄉而發忿兮，去余邦之彌久。
<br>
<br>背龍門而入河兮，登大墳而望夏首。
<br>
<br>橫舟航而濟湘兮，耳聊啾而戃慌。
<br>
<br>波淫淫而周流兮，鴻溶溢而滔蕩。
<br>
<br>路曼曼其無端兮，周容容而無識。
<br>
<br>引日月以指極兮，少須臾而釋思。
<br>
<br>水波遠以冥冥兮，眇不睹其東西。
<br>
<br>順風波以南北兮，霧宵晦以紛紛。
<br>
<br>日杳杳以西頹兮，路長遠而窘迫。
<br>
<br>欲酌醴以娛憂兮，蹇騷騷而不釋。
<br>
<br>歎曰：
<br>
<br>飄風蓬龍埃坲坲兮，
<br>
<br>屮木搖落時槁悴兮，
<br>
<br>遭傾遇禍不可救兮，
<br>
<br>長吟永欷涕究究兮，
<br>
<br>舒情敶詩冀以自免兮，
<br>
<br>頹流下隕身日遠兮。
<br>
<br>惜賢
<br>
<br>覽屈氏之離騷兮，心哀哀而怫鬱。
<br>
<br>聲嗷嗷以寂寥兮，顧僕夫之憔悴。
<br>
<br>撥諂諛而匡邪兮，切淟涊之流俗。
<br>
<br>盪渨□之姦咎兮，夷蠢蠢之溷濁。
<br>
<br>懷芬香而挾蕙兮，佩江蘺之菲菲。
<br>
<br>握申椒與杜若兮，冠浮雲之峨峨。
<br>
<br>登長陵而四望兮，覽芷圃之蠡蠡。
<br>
<br>游蘭皋與蕙林兮，睨玉石之嵾嵯。
<br>
<br>揚精華以眩燿兮，芳鬱渥而純美。
<br>
<br>結桂樹之旖旎兮，紉荃蕙與辛夷。
<br>
<br>芳若茲而不御兮，捐林薄而菀死。
<br>
<br>驅子僑之□走兮，申徒狄之赴淵。
<br>
<br>若由夷之純美兮，介子推之隱山。
<br>
<br>晉申生之離殃兮，荊和氏之泣血。
<br>
<br>吳申胥之抉眼兮，王子比干之橫廢。
<br>
<br>欲卑身而下體兮，心隱惻而不置。
<br>
<br>方圜殊而不合兮，鉤繩用而異態。
<br>
<br>欲俟時於須臾兮，日陰曀其將暮。
<br>
<br>時遲遲其日進兮，年忽忽而日度。
<br>
<br>妄周容而入世兮，內距閉而不開。
<br>
<br>俟時風之清激兮，愈氛霧其如塺。
<br>
<br>進雄鳩之耿耿兮，讒介介而蔽之。
<br>
<br>默順風以偃仰兮，尚由由而進之。
<br>
<br>心懭悢以冤結兮，情舛錯以曼憂。
<br>
<br>搴薜荔於山野兮，采撚支於中洲。
<br>
<br>望高丘而歎涕兮，悲吸吸而長懷。
<br>
<br>孰契契而委棟兮，日晻晻而下頹。
<br>
<br>歎曰：
<br>
<br>江湘油油長流汩兮，
<br>
<br>挑揄揚汰盪迅疾兮，
<br>
<br>憂心展轉愁怫鬱兮，
<br>
<br>冤結未舒長隱忿兮，
<br>
<br>丁時逢殃可奈何兮，
<br>
<br>勞心悁悁涕滂沱兮。
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
