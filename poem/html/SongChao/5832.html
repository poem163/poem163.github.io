<HTML>
<HEAD>
<TITLE>黄庭坚诗全集（四） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangHou/">唐后诗选</a> <font color=4C4C4C>&gt;&gt; </font><a href="../../html/SongChao/">宋朝诗选</a> <FONT color=#BCB6A0>&gt;&gt;</font> 黄庭坚诗全集（四）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>黄庭坚诗全集（四）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-29&nbsp;&nbsp;文章类别:宋朝诗选&nbsp;&nbsp;阅读次数:<script language=javascript src="../../hits.php?articleid=5832"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'黄庭坚诗全集（四）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[黄庭坚诗全集（四）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 考试局与孙元忠博士竹间对窗夜闻元忠通书声调悲壮戏作竹枝歌三章和之
<br>
<br>屋山啼乌儿当归，玉钗罥蛛郎马嘶。
<br>去时灯火正月半，阶前雪消萱草齐。
<br>
<br>考试局与孙元忠博士竹间对窗夜闻元忠通书声调悲壮戏作竹枝歌二章和之
<br>
<br>勃姑夫妇喜相唤，街头雪泥即渐乾。
<br>已放游丝高百尺，不应桃李尚春寒。
<br>
<br>客自潭府来称明因寺僧作静照堂求予作
<br>
<br>客从潭府渡河梁，籍甚传夸静照堂。
<br>正苦穷年对尘土，坐令合眼梦湖湘。
<br>市门晓日鱼虾白，邻舍秋风橘柚黄。
<br>去马来舟争岁月，老僧元不下胡床。
<br>
<br>枯骨颂
<br>
<br>清扬巧笑倾人城，骄气矜色增我慢。
<br>无始时来生死趣，八万苦业所依止。
<br>皮肤落尽露拴索，一切虚诳法现前。
<br>不见全牛可下刀，无垢光明本三昧。
<br>
<br>款塞来享
<br>
<br>前朝夏州守，来款塞门西。
<br>圣主敷文德，降书付狄鞮。
<br>毡裘瞻日月，剺面带金犀。
<br>殿陛闲干羽，边亭息鼓鼙。
<br>永输量谷马，不作触藩羝。
<br>声势常相倚，今闻定五溪。
<br>
<br>蜡梅
<br>
<br>天工戏剪百花房，夺尽人工更有香。
<br>埋玉地中成故物，折枝镜里忆新妆。
<br>
<br>劳坑入前城
<br>
<br>刀坑石如刀，劳坑人马劳。
<br>窈窕篁竹阴，是常主逋逃。
<br>白狐跳梁去，豪猪森怒嘷。
<br>云黄觉日瘦，木落知风饕。
<br>轻轩息源口，饭羹煮溪毛。
<br>山农惊长吏，出拜家骚骚。
<br>借问淡食民，祖孙甘餔糟。
<br>赖官得盐吃，正苦无钱刀。
<br>
<br>老杜浣花溪图引
<br>
<br>拾遗流落锦官城，故人作尹眼为青。
<br>碧鸡坊西结茅屋，百花潭水濯冠缨。
<br>故衣未补新衣绽，空蟠胸中书万卷。
<br>探道欲度羲皇前，论诗未觉国风远。
<br>干戈峥嵘暗宇县，杜陵韦曲无鸡犬。
<br>老妻稚子且眼前，弟妹飘零不相见。
<br>此公乐易真可人，园翁溪友肯卜邻。
<br>邻家有酒邀皆去，得意鱼鸟来相亲。
<br>浣花酒船散车骑，野墙无主看桃李。
<br>宗文守家宗武扶，落日蹇驴驮醉起。
<br>愿闻解鞍脱兜鍪，老儒不用千户侯。
<br>中原未得平安报，醉里眉攒万国愁。
<br>生绡铺墙粉墨落，平生忠义今寂寞。
<br>儿呼不苏驴失脚，犹恐醒来有新作。
<br>常使诗人拜画图，煎胶续弦千古无。
<br>
<br>乐寿县君吕氏挽词二首
<br>
<br>归装衣楚楚，家世印累累。
<br>来作箕帚妇，不忘蘋藻诗。
<br>居然成万古，何啻谒三医。
<br>骑省还秋直，霜侵鬓脚衰。
<br>
<br>乐寿县君吕氏挽词二首
<br>
<br>剪髻宾筵盛，齐眉妇礼闲。
<br>谓宜俱白发，忽去作青山。
<br>大梦惊蝴蠂，何时识佩环。
<br>哀歌行欲绝，丹旐雨斑斑。
<br>
<br>泐潭乾和尚真赞
<br>
<br>平常心是道，南泉只眨得眼，
<br>庵内人不见庵外事。赵州犹是担扳，
<br>秋毫不稳。方丈前万仞深坑，
<br>但到牢关柱杖子。天下横行，
<br>平如镜面，实如石师子。
<br>借问是谁，泐潭道人，
<br>萍乡老子。
<br>
<br>泐潭我和尚真赞
<br>
<br>枯木突兀，傲睨万物。
<br>顶门上眼，正法中骨。
<br>
<br>梨花
<br>
<br>巧解逢人笑，还能乱蝶飞。
<br>清风时入户，几片落新衣。
<br>
<br>离福严
<br>
<br>山下三日晴，山上三日雨。
<br>不见祝融峰，还泝潇湘去。
<br>
<br>离汝寄张子
<br>
<br>草枯木落晚凄凄，目断黄尘听马嘶。
<br>想子重行分首处，荒凉巢父井亭西。
<br>
<br>李冲元真赞
<br>
<br>冶百链之金，而中黄钟之宫。
<br>琢无瑕之玉，而成夜光之璧。
<br>可用飨帝，可用活国。
<br>师旷不世而无闻，韫椟藏之而无闷。
<br>士亦何得於山林，元勋而荩谷也故肥遯。
<br>
<br>李大夫招饮
<br>
<br>欲遣吟人对好山，暮天和雨醉凭栏。
<br>座中云气侵人湿，砌下泉声逼酒寒。
<br>红烛围棋生死急，清风挥尘笑谈闲。
<br>更筹报尽不成起，车从厌厌夜已阑。
<br>
<br>李濠州挽词二首
<br>
<br>循吏功名两汉中，平生风义最雍容。
<br>鱼游濠上方云乐，鹏在承尘忽告凶。
<br>挂剑自知吾已许，脱骖不为涕无从。
<br>百年穷达都归尽，淮水空围墓上松。
<br>
<br>李濠州挽词二首
<br>
<br>礼数最优徐孺子，风流不减谢宣城。
<br>那知此别成千古，未信斯言隔九京。
<br>落日松楸阴隧道，西风箫鼓送铭旌。
<br>善人报施今如此，陇水长寒呜咽声。
<br>
<br>李君贶借示其祖西台学士草圣并书帖一编二轴以诗还之
<br>
<br>当时高蹈翰墨场，江南李氏洛下杨。
<br>二人殁後数来者，西台唯有尚书郎。
<br>篆科草圣凡几家，奄有汉魏跨两唐。
<br>纸摹石镂见彷佛，曾未得似君家藏。
<br>侧厘数幅冰不及，字体欹倾墨犹湿。
<br>明窗棐几开卷看，坐客失床皆起立。
<br>新春一声雷未闻，何得龙蛇已惊蛰。
<br>仲将伯英无後尘，迩来此公下笔亲。
<br>使之早出见李卫，不独右军能逼人。
<br>枯林栖鸦满僧院，秀句争传两京遍。
<br>文工墨妙九原荒，伊洛气象今凄凉。
<br>夜光入手爱不得，还君复入古锦囊。
<br>此後临池无笔法，时时梦到君书堂。
<br>
<br>李右司以诗送梅花至潞公予虽不接右司想见其人用老杜和元次山诗例次韵
<br>
<br>凡花俗草败人意，晚见琼蕤不恨迟。
<br>江左风流尚如此，春功终到岁寒枝。
<br>
<br>李宗古出示谢李道人苕帚杖从蒋彦回乞葬地二颂作二诗奉呈
<br>
<br>提携禅客扶衰杖，断当姻家葬骨山。
<br>因病废棋仍废酒，鹧鸪鹦鹉伴清闲。
<br>
<br>李宗古出示谢李道人苕帚杖从蒋彦回乞葬地二颂作二诗奉呈
<br>
<br>诗书传女似中郎，杞菊同盘有孟光。
<br>今日鹧鸪鸣蹇蹇，他年鹦鹉恨堂堂。
<br>
<br>立春
<br>
<br>韭苗香煮饼，野老不知春。
<br>看镜道如咫，倚楼梅照人。
<br>
<br>吏部苏尚书右选胡侍郎皆和鄙句次韵道谢
<br>
<br>不待烹茶唤睡回，天宫两宰和诗来。
<br>清如接笕通春溜，快似挥刀斫怒雷。
<br>
<br>荔支绿颂
<br>
<br>王墙东之美酒，得妙用於六物。
<br>三危露以为味，荔支绿以为色。
<br>哀白头而投裔，每倾家以继酌。
<br>忘螭鬽之躨触，见醉乡之城郭。
<br>扬大夫之拓落，陶徵君之寂寞。
<br>惜此士之殊时，常生尘於尊勺。
<br>
<br>濂溪诗
<br>
<br>溪毛秀兮水清，可饭羹兮濯缨，
<br>不渔民利兮又何有于名。弦琴兮觞酒，
<br>写溪声兮延五老以为寿。蝉蜕尘埃兮玉雪自清，
<br>听潺湲兮鉴澄明。激贪兮敦薄，
<br>非青蘋白鸥兮谁与同乐。津有舟兮荡有莲，
<br>胜日兮与客就闲。人闲拿音兮不知何处散发醉，
<br>高荷为盖兮倚芙蓉以当伎。霜清水寒兮舟著平沙，
<br>八方同宇兮云月为家。怀连城兮佩明月，
<br>鱼鸟亲人兮野老同社而争席。白云蒙头兮与南山为伍，
<br>非夫人攘臂兮谁余敢侮。
<br>
<br>廖袁州次韵见答并寄黄靖国再生传次韵寄之
<br>
<br>春去怀贤感物多，飞花高下罥丝窠。
<br>传闻治境无戾虎，更道丰年鸣白鼍。
<br>史笔纵横窥宝铉，诗才清壮近阴何。
<br>寄声千万相劳苦，如倚胡床得按摩。
<br>
<br>廖致平送绿荔支为戎州第一王公权荔支绿酒亦为戎州第一
<br>
<br>王公权家荔支绿，廖致平家绿荔支。
<br>试倾一杯重碧色，快剥千颗轻红肌。
<br>拨醅蒲萄未足数，堆盘马乳不同时。
<br>谁能同此胜绝味，唯有老杜东楼诗。
<br>
<br>了观师绣观音赞
<br>
<br>六合内外，若有不观音处。
<br>则此丝缕，不能坚固。
<br>横此三十二应，共此一光明聚。
<br>了观观音，自知金针落处。
<br>知落处，女娲补天夜夜雨。
<br>
<br>了了庵颂
<br>
<br>方广庵名了了，了了更著庵庶。
<br>又要涪翁作颂，且图锦上添花。
<br>若问只今了未，更须侍者煎茶。
<br>
<br>林为之送笔戏赠
<br>
<br>阎生作三副，规摹宣城葛。
<br>外貌虽铣泽，毫心或麤粝。
<br>功将希栗尾，拙乃成枣核。
<br>李庆缚散卓，含墨能不泄。
<br>病在惜白毫，往往半巧拙。
<br>小字亦周旋，大字难曲折。
<br>时时一毛乱，乃似逆梳发。
<br>张鼎徒有表，徐偃元无骨。
<br>橅画记姓名，亦可应仓卒。
<br>为之街南居，时通铃下谒。
<br>晴轩坐风凉，怪我把枯笔。
<br>开囊扑蠹鱼，遣奴送一束。
<br>洗砚磨松煤，挥洒至日没。
<br>蚤年学屠龙，适用固疏阔。
<br>广文困齑盐，烹茶对秋月。
<br>略无人问字，况有客投辖。
<br>文章寄呻吟，讲授费颊舌。
<br>闲无用心处，雌黄到笔墨。
<br>时不与人游，孔子尚爱日。
<br>作诗当鸣鼓，聊自攻短阙。
<br>
<br>临河道中
<br>
<br>村南村北禾黍黄，穿林入坞岐路长。
<br>据鞍梦归在亲侧，弟妹妇女笑两厢。
<br>甥侄跳梁暮堂下，惟我小女始扶床。
<br>屋头扑枣烂盈（左豆右斗），嬉戏欢争挽衣裳。
<br>觉来去家三百里，一园兔丝花气香。
<br>可怜此物无根本，依草著木浪自芳。
<br>风烟雨露非无力，年年结子飘路傍。
<br>不如归种秋柏实，他日随我到冰霜。
<br>
<br>临江寺僧以金线猿皮蒙棐几
<br>
<br>蒙茸冒枯几，想像挂霜枝。
<br>永失金衣友，文章安用为。
<br>
<br>麟趾赞
<br>
<br>麟有趾而不踶，仁哉麟哉。
<br>有定而不抵，仁哉麟哉。
<br>有角而不触，仁哉麟哉。
<br>今之人，一朝之忿以触人，
<br>灭身辱亲。呜呼，
<br>人中有兽，兽中有人。
<br>
<br>灵龟泉上
<br>
<br>大灵寿日月，化石皖公陂。
<br>偶无斧斤寻，不作宰上碑。
<br>倾首若有谓，指泉来自西。
<br>泉甘崖木老，坐啸欲忘归。
<br>风流裴通直，商略从我嬉。
<br>莳梅盈百科，洗石出岖奇。
<br>更约聘石工，鑱我灵龟诗。
<br>舅弟妙学古，亦复古须眉。
<br>卿家北海公，笔法可等夷。
<br>为我书斯文，要与斗牛垂。
<br>
<br>刘邦直送早梅水仙花四首
<br>
<br>簸船綪缆北风嗔，霜落千林憔悴人。
<br>欲问江南近消息，喜君贻我一枝春。
<br>
<br>刘邦直送早梅水仙花四首
<br>
<br>探请东皇第一机，水边风日笑横枝。
<br>鸳鸯浮弄婵娟影，白鹭窥鱼凝不知。
<br>
<br>刘邦直送早梅水仙花四首
<br>
<br>得水能仙天与奇，寒香寂寞动冰肌。
<br>仙风道骨今谁有，淡扫蛾眉簪一枝。
<br>
<br>刘邦直送早梅水仙花四首
<br>
<br>钱塘昔闻水仙庙，荆州今见水仙花。
<br>暗香静色撩诗句，宜在林逋处士家。
<br>
<br>刘晦叔许洮河绿石砚
<br>
<br>久闻岷石鸭头绿，可磨桂溪龙文刀。
<br>莫嫌文吏不知武，要试饱霜秋兔毫。
<br>
<br>刘元辅画马扇赞
<br>
<br>天材权奇，以龙为友。
<br>玄黄虺隤，以脚支柱。
<br>与物殊绝，笔墨易取。
<br>至於庸庸，殆难为工。
<br>然後知何时有古人之风。观其雄雌，
<br>矜顾不进。庸中俊佼，
<br>驽中骏馹邪。
<br>
<br>流民叹
<br>
<br>朔方频年无好雨，五种不入虚春秋。
<br>迩来后土中夜震，有似巨鳌复戴三山游。
<br>倾墙摧栋压老弱，冤声未定随洪流。
<br>地文划劙水觱沸，十户八九生鱼头。
<br>稍闻澶渊渡河日数万，河北不知虚几州。
<br>累累襁负襄叶间，问舍无所耕无牛。
<br>初来犹自得旷土，嗟尔後至将何怙。
<br>刺史守令真分忧，明诏哀痛如父母。
<br>庙堂已用伊吕徒，何时眼前见安堵。
<br>疏远之谋未易陈，市上三言或成虎。
<br>祸灾流行固无时，尧汤水旱人不知。
<br>桓侯之疾初无证，扁鹊入秦始治病。
<br>投胶盈掬俟河清，一箪岂能续民命。
<br>虽然犹愿及此春，略讲周公十二政。
<br>风生群口方出奇，老生常谈幸听之。
<br>
<br>流水
<br>
<br>一章
<br>一溪之水，可涉而航。
<br>人不我直，我犹力行。
<br>二章
<br>一溪之水，不杠而涉。
<br>濡首中流，汝嗟何及。
<br>三章
<br>汤汤流水，可以休兮。
<br>嗟行之人，则濯足兮。
<br>
<br>留几复饮
<br>
<br>几复平生好，能来屈马蹄。
<br>愈风观草檄，刮膜受金篦。
<br>藏器时难得，忘言物已齐。
<br>买书聊教子，让粟不谋妻。
<br>碧草迷寒梦，丹枫落故溪。
<br>尔时千里恨，且愿醉如泥。
<br>
<br>留王郎
<br>
<br>河外吹沙尘，江南水无津。
<br>骨肉常万里，寄声何由频。
<br>我随简书来，顾影将一身。
<br>留我左右手，奉承白头亲。
<br>小邦王事略，虫鸟声无人。
<br>王甥解鞍马，夜语鸡唤晨。
<br>母慈家人肥，女惠男垂绅。
<br>有田为酒事，豚韭及秋春。
<br>生涯得如此，旧学更光新。
<br>索去何草草，小留慰艰勤。
<br>百年才一炊，六籍经几秦。
<br>要知胸中有，不与迹同陈。
<br>郢人怀妙质，聊欲运吾斤。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>柳君文武甚，睨视万人豪。
<br>老气鼓不作，卷旗解弓刀。
<br>上为朝阳桐，下为涧溪毛。
<br>囊中有美实，期子种蟠桃。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>浮阳愧嘉鱼，道傍多苦李。
<br>古来贤达人，不争咸阳市。
<br>吾子富春秋，日月东趋水。
<br>潜圣有玉音，闻道而已矣。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>霜威能折绵，风力欲冰酒。
<br>勤子来访道，枵然我何有。
<br>寝兴与时俱，由我屈伸肘。
<br>饭羹自知味，如此是道不。
<br>
<br>
<br>
<br>
<br>
<br>
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之 
<br>任世万钧重，载言以为轩。
<br>空文误来世，圣达欲无言。
<br>咸池浴日月，深宅养灵根。
<br>胸中浩然气，一家同化元。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>陆沈百世师，寄食鲁柳下。
<br>我今见诸孙，风味窥大雅。
<br>大雅久不作，图王忽成霸。
<br>伟哉居移气，兰鲍在所化。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>圣学鲁东家，恭惟同出自。
<br>乘流去本远，遂有作书肆。
<br>日中驾肩来，薄晚常掉臂。
<br>徒嚣终无赢，归矣求己事。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>清润玉泉冰，高明秋景晴。
<br>妙年勤翰墨，银鉤烂纵横。
<br>蓝田生美璞，未琢价连城。
<br>思为万乘器，柱下贵晚成。
<br>
<br>柳闳展如子瞻甥也其才德甚美有意于学故以桃李不言下自成蹊八字作诗赠之
<br>
<br>八方去求道，渺渺困多蹊。
<br>归来坐虚室，夕阳在吾西。
<br>君今秣高马，夙驾先鸣鸡。
<br>慎勿取我语，亲行乃不迷。
<br>
<br>六舅以诗来觅铜犀用长句持送舅氏学古之余复味禅悦故篇末及之
<br>
<br>海牛压纸写银钩，阿雅守之索自收。
<br>长防玩物败儿性，得归老成散百忧。
<br>先生古心冶金铁，堂堂一角谁能折。
<br>儿言觳觫持赠谁，外家子云乃翁师。
<br>不著鼻绳袖两手，古犀牛儿好看取。
<br>
<br>六月闵雨
<br>
<br>汤帝咨嗟惩六事，汉庭灾异劾三公。
<br>圣朝罪己恩宽大，时雨愆期旱蕴隆。
<br>东海得无冤死妇，南阳疑有卧云龙。
<br>传闻已减大官膳，肉食诸君合奏功。
<br>
<br>六月十七日昼寝
<br>
<br>红尘席帽乌韡里，想见沧洲白鸟双。
<br>马齕枯萁喧午枕，梦成风雨浪翻江。
<br>
<br>龙眠操三章赠李元中
<br>
<br>吾其行乎，道渺渺兮骖弱，
<br>石岩岩兮川横。日月兮在上，
<br>风吹雨兮昼冥。吾其止乎，
<br>曲者如几，直者如矢。
<br>我为直兮棘余趾，我为曲兮不如其已。
<br>吾耕石田兮为芝，乃三岁兮报我饥。
<br>嗣兹穑兮则以稼，从子于耜兮龙眠之下。
<br>
<br>龙眠操三章赠李元中
<br>
<br>螳臂美兮当车蟹螯强兮斗虎。我观兮上下四方，
<br>或锡予兮以大武。金石兮水波，
<br>松柏兮雨霜。有时女兮不春，
<br>我欲筮兮同床。筮告予以不好，
<br>予与居兮甚斌。秦人同炙兮徒欺予，
<br>予和羹兮众吐之。南山雾兮楚氛，
<br>其在兹兮斗日月。扬汤兮救喝，
<br>从子休兮龙眠之樾。
<br>
<br>龙眠操三章赠李元中
<br>
<br>朝百牢兮九饭，藜羹不糁兮共盘而笑。
<br>狐白裘兮豹袪，縕袍无里兮亦见春。
<br>予何喜兮安乐此，曰有嘉人兮遗予履。
<br>发十袭兮示予，与予武兮合度。
<br>使羿兮隅立，使离朱兮诏之。
<br>若人兮无鹄，离朱茫然兮羿韔弓。
<br>牧牛兮于鼻，牧羊兮不歧。
<br>有若人兮可与归，因子问涂兮龙眠之蹊。
<br>
<br>录梦篇
<br>
<br>春风乱思兮吹管弦，春日醉人兮昏欲眠。
<br>却万物而观性兮，如处幽篁之不目天。
<br>试纵神而不御兮，如有顺心之酒然。
<br>委蜩甲而去化，乘白云而上仙。
<br>因天倪而造适，观众妙之玄玄。
<br>风门阊阖而进予，帝示予以化物之甄。
<br>予撼玄关而去牡，帝宴笑以忘言。
<br>吾见万灵朝明庭兮，冠佩如云烟。
<br>名声毁誉之观兮，差无以异乎人间。
<br>息心於慕膻之蚁，会理於止水之渊。
<br>与我游物之初兮，曰是可以解而县。
<br>不知其所以得兮，而冷然似有所存。
<br>归占梦灵兮，盖天振吾过。
<br>矫心以循理兮，殆其沃水而胜火。
<br>故喜曲辕之栎以得祥，惊主人之雁以近祸。
<br>离水火而天兮，乃得使实自我。
<br>荡然肆志兮，又乌知可乎不可。
<br>乱曰：刍狗万物兮，天地不仁。
<br>体止而用无穷兮，播生者於迷津。
<br>有形而致用者之谓器，无形而用道者之谓神。
<br>背昭昭而起见兮，聚墨墨而生身。
<br>犯有形而遗大观兮，动细习於游尘。
<br>彼至人而神凝兮，同予梦而先觉。
<br>顾天下孰不学兮，乃会归於无学。
<br>予心之不能忘兮，将波流风靡而奈何，
<br>唯镇之以无名之朴。
<br>
<br>绿菜赞
<br>
<br>蔡蒙之下，彼江一曲。
<br>有茹生之，可以为蔌。
<br>蛙蠙之衣，采采盈掬。
<br>吉蠲洗泽，不溷沙砾。
<br>芼以辛咸，宜酒宜餗。
<br>在吴则紫，在蜀则绿。
<br>其臭味同，远故不录。
<br>谁其发之，班我旨蓄。
<br>维女博士，史君炎玉。
<br>
<br>罗汉南公升堂颂二首
<br>
<br>宝积拾得漏贯钱，古佛堂前狗尿天。
<br>东山日出西山雨，露柱搥胸哭破船。
<br>
<br>罗汉南公升堂颂二首
<br>
<br>黑蚁旋磨千里错，巴蛇吞象三年觉。
<br>日光天子转须弥，失眼众生问演若。
<br>
<br>罗汉南公塔颂
<br>
<br>一点墨漆，元无缝罅。
<br>罗汉云居，天上天下。
<br>出入奋迅，三界无家。
<br>以除恼禅，打鼓弄琵琶。
<br>沈却法船，留下戽斗。
<br>欲得不沈，戽乾劄漏。
<br>
<br>漫书呈几复三首
<br>
<br>古人踽踽已先登，後学萧萧不再兴。
<br>顾我尪羸君勉强，百年漂忽甚风灯。
<br>
<br>漫书呈几复三首
<br>
<br>空名不系身轻重，此道当如命废兴。
<br>彷佛古人前日事，解衣扪虱对青灯。
<br>
<br>漫书呈几复三首
<br>
<br>秋虫振羽惊寒梦，河汉西斜夜独兴。
<br>欲罢不能呼子起，新凉宜近读书灯。
<br>
<br>漫书呈仲谋
<br>
<br>漫来从宦著青衫，秣马何尝解辔衔。
<br>眼见人情如格五，心知外物等朝三。
<br>经时道上冲风雨，几日樽前得笑谈。
<br>赖有同僚慰羁旅，不然吾已过江南。
<br>
<br>漫尉
<br>
<br>豫章黄鲁直，既拙又狂痴。
<br>往在江湖南，渔樵乃其师。
<br>腰斧入白云，挥车棹清溪。
<br>虎豹不乱行，鸥鸟相与嬉。
<br>遇人不崖异，顺物无瑕疵。
<br>不知爱故厌，不悔为人欺。
<br>晨朝常漫出，莫夜亦漫归。
<br>漫尉叶公城，漫抚病余黎。
<br>不纂非己事，不趋非吾时。
<br>人骂狂痴拙，鲁直更喜之。
<br>或请陈漫尉，寿尉蒲萄卮。
<br>酒行激懦气，攘袂起哨规。
<br>君子守一官，乌肯苟简为。
<br>奈何如秋葭，信狂风离披。
<br>漫行恐污德，漫止将败机。
<br>漫默买猜谤，漫言来诟讥。
<br>漫尉谢答客，愿客深长思。
<br>漫行无轨躅，漫止无馽鞿。
<br>漫默怨者寡，漫言知者希。
<br>吾生漫叟後，不券与之齐。
<br>於戏独如子，因使目为眉。
<br>强颜不计返，乾坤一醯鸡。
<br>昆仑视糟垤，既化不自知。
<br>悔吝虽万涂，直道甚坦夷。
<br>覆辙索孤竹，奔车求仲尼。
<br>以旌招虞人，贱者不肯尸。
<br>玉润安可涸，日光安可缁。
<br>斯言出系表，当以罔象窥。
<br>赋分有自然，那用时世移。
<br>吾漫诚难改，尽醉不敢辞。
<br>
<br>漫兴
<br>
<br>肉食倾人如出凡，藜羹赋我是朝三。
<br>晓来不倦听衙鼓，云里卷帘山正南。
<br>
<br>懋宗奉议有佳句咏冷庭叟野居庭坚于庭叟有十八年之旧故次韵赠之
<br>
<br>城西冷叟半忙闲，人道王阳得早还。
<br>四望楼台皆我有，一原花竹住中间。
<br>初无狗盗窥篱落。底事蛾眉失锁关。
<br>每为朝天三十里，时时惊枕梦催班。
<br>
<br>梅花
<br>
<br>障羞半面依篁竹，随意淡妆窥野塘。
<br>飘泊风尘少滋味，一枝犹傍故人香。
<br>
<br>梦李白诵竹枝词三叠
<br>
<br>一声望帝花片飞，万里明妃雪打围。
<br>马上胡儿那解听，琵琶应道不如归。
<br>
<br>梦李白诵竹枝词三叠
<br>
<br>竹竿坡面蛇倒退，摩围山腰胡孙愁。
<br>杜鹃无血可续泪，何日金鸡赦九州。
<br>
<br>梦李白诵竹枝词三叠
<br>
<br>命轻人鮓瓮头船，日瘦鬼门关外天。
<br>北人堕泪南人笑，青壁无梯闻杜鹃。
<br>
<br>梦中和觞字韵
<br>
<br>天教兄弟各异方，不使新年对举觞。
<br>作云作雨手翻覆，得马失马心清凉。
<br>何处胡椒八百斛，谁家金钗十二行。
<br>一邱一壑可曳尾，三沐三舋取刳肠。
<br>
<br>弥陀赞
<br>
<br>弥陀愿满众生界，众生界是本来心。
<br>良由自心取自心，往来西方极乐国。
<br>蹔时敛念门户开，处处文殊入普贤。
<br>亲见本身无量寿，情与无情成正觉。
<br>
<br>秘书省冬夜宿直寄怀李德素
<br>
<br>曲肱惊梦寒，皎皎人牖下。
<br>出门问何祥，岑寂省中夜。
<br>姮娥携青女，一笑粲万瓦。
<br>怀我金玉人，幽独秉大雅。
<br>古来绝朱弦，盖为知音者。
<br>同床有不察，而况子在野。
<br>独立占少微，长怀何由写。
<br>
<br>明叔惠示二颂
<br>
<br>山川围宴坐，日月转庭隅。
<br>般若寻常事，如来卧起俱。
<br>多闻成外道，只是守凡夫。
<br>欲听虚空教，须弥作鼓桴。
<br>
<br>明叔惠示二颂
<br>
<br>平生讨经论，苦行峻廉隅。
<br>伪契已无分，买山云自如。
<br>身为廊庙宰，梦作种田夫。
<br>欲辨身兼梦，还如鼓与桴。
<br>
<br>明叔惠示二颂云见七佛偈似有警觉乃是向道之端发於此故以二颂为报
<br>
<br>山川围燕坐，日月转庭隅。
<br>般若心常是，如来卧起俱。
<br>多闻成外道，只守即凡夫。
<br>欲听虚空鼓，须弥作鼓桴。
<br>
<br>明叔惠示二颂云见七佛偈似有有警觉乃是向道之端发於此故以二颂为报
<br>
<br>平生讨经论，苦行峻廉隅。
<br>伪契已无分，买山云自俱。
<br>身为郎庙宰，梦作种田夫。
<br>欲辨身兼梦，还如鼓与桴。
<br>
<br>明叔知县和示过家上冢二篇复次韵
<br>
<br>敝邑荷佳政，耕桑及时运。
<br>令君平生欢，远别喜亲近。
<br>吾友徐光禄，死战万事尽。
<br>不见东陵侯，惟见瓜连畛。
<br>且当置是事，椎牛会宾亲。
<br>百年共如此，破涕作嘲哂。
<br>枯荷野塘水，照影惊颜鬓。
<br>功名黄粱炊，成败白蚁阵。
<br>少时无老境，身到乃尽信。
<br>此来见抱子，别日多未龀。
<br>夜阑如梦寐，寒烛泣余寸。
<br>
<br>明叔知县和示过家上冢二篇复次韵
<br>
<br>女萝上杉松，野葛蔓畦胧。
<br>蛛丝网祠屋，芝菌生画拱。
<br>去国二十年，雪涕夙严奉。
<br>更历饱艰难，抑搔知痒痛。
<br>闻道下士笑，转物大人勇。
<br>平生随风波，归来梦犹凶。
<br>持此寸草心，负荷九鼎重。
<br>柔嘉无牛羊，保身以为供。
<br>
<br>明远庵
<br>
<br>远公引得陶潜住，美酒沽来饮无数。
<br>我醉欲眠卿且去，只有空瓶同此趣。
<br>谁知明远似远公，亦欲我行庵上路。
<br>多方挈取瓮头春，大白梨花十分注。
<br>与君深入逍遥游，了无一物当情素。
<br>道卿道卿归去来，明远主人今进步。
<br>
<br>明月篇赠张文潜
<br>
<br>天地具美兮生此明月，升白虹兮贯朝日。
<br>工师告余曰斯不可以为佩，弃捐椟中兮三岁不会。
<br>霜露下兮百草休，抱此耿耿兮与日星游。
<br>山中人兮招招，耕而食兮无恤。
<br>榛艾蓁蓁前吾牛兮，疻不可更扶。
<br>浅耕兮病岁，深耕兮石婴耜。
<br>登山兮临川，雉得意兮鱼乐。
<br>小风兮吹波，从其友兮尾尾。
<br>日下兮川逝，射雉兮丧余一矢。
<br>佳人兮洁齐，怅何所兮行媒。
<br>南山有葛兮葛有本，我羞餔兮以君之鉏来。
<br>
<br>摩诘画
<br>
<br>丹青王右辖，诗句妙九州。
<br>物外常独往，人间无所求。
<br>袖手南山雨，辋川桑柘秋。
<br>胸中有佳处，泾渭看同流。
<br>
<br>墨蛇颂
<br>
<br>此书惊蛇入草，书成不知绝倒。
<br>自疑怀素前身，今生笔法更老。
<br>
<br>木龟亭留题
<br>
<br>南台西路木龟坊，乃是灵蛙贔屭藏。
<br>从此改名杉蚵蚾，恐来吞月直须防。
<br>
<br>木平和尚真赞
<br>
<br>一尺三寸汗脚，草鞋挂龙床角。
<br>他日清凉半座，果然未忘礼乐。
<br>一一沤里木平，稽首一沤前觉。
<br>
<br>木之彬彬
<br>
<br>木之彬彬，非取异於人。
<br>可宫室则斩则伐，可笾豆则捋则撷。
<br>草之茸茸，非求显於世。
<br>中刍牧则刈则鉏，中医和则剥则枯。
<br>非以其材故耶。是非之歧，
<br>利害薰蒸。嗟人道之多患，
<br>彼草木尚无情。吾尝观於若人矣，
<br>巧於辨人，拙於自辨。
<br>好动乎天机，不周乎时变。
<br>罪莫惨於德有心，祸莫深於心有见。
<br>罪不在德，心其蟊贼，
<br>祸不在心。见其髠箝之人也，
<br>皦皦自鲜，行於众污之前；嶢嶢不让，
<br>立乎众埤之上。积小不当，
<br>是以亡其大当。悲夫！羿注矢以当物，
<br>十尝中其七八。引镆鋣以自残，
<br>骇兕虎之窃发。祸集於所忽，
<br>怨栖於荣名。易其言则害智，
<br>用其智则害明。为君子则奈何，
<br>独见晓於冥冥。
<br>
<br>牧童
<br>
<br>骑牛远远过前村，吹笛风斜隔陇闻。
<br>多少长安名利客，机关用尽不如君。
<br>
<br>暮到张氏园和壁间旧题
<br>
<br>邵平不见见园瓜，三径还寻二仲家。
<br>莫道暂来无所得，未秋先已碧莲华。
<br>
<br>南安试院无酒饮周道辅自赣上携一榼时时对酌惟恐尽试毕仆夫言尚有余樽木芙蓉盛开戏呈道辅
<br>
<br>闻说君家好弟兄，穷乡相见眼俱青。
<br>偶同一饭论三益，颇为诸生醉六经。
<br>山吧已催乘传马，晓窗犹共读书萤。
<br>霜花留得红妆面，酌尽斋中竹叶瓶。
<br>
<br>南安岩主大严禅师真赞
<br>
<br>石出山而韵自丘壑，松不春而骨立冰霜。
<br>今得云门柱杖，打破鬼窟灵床。
<br>其石也，将能万里出云雨。
<br>其松也，欲与三界作阴凉。
<br>此似昔人非昔人也，山中故友任商量。
<br>
<br>南安岩主定应大师真赞
<br>
<br>定光古佛，不显其光。
<br>古锥透穿，大千以为囊。
<br>卧像出家，西峰参道。
<br>亦俗亦真，一体三宝。
<br>彼逆我顺，彼顺我逆。
<br>过即追求，虚空鸟迹。
<br>驱使草木，教诲蛇虎。
<br>愁霖出日，枯旱下雨。
<br>无男得男，无女得女。
<br>法法如是，谁夺谁予。
<br>令君威怒，免我伽梨。
<br>既而释之，遂终白衣。
<br>白帽素履，须发皤皤。
<br>寿八十二，与世同波。
<br>穷岩草木，枯腊风雨。
<br>七闽香光，家以为祖。
<br>萨埵御天，宋有万姓。
<br>乃锡象服，名曰定应。
<br>
<br>南康席上赠刘李二君
<br>
<br>伯伦酒德无人敌，太白诗名有古风。
<br>浪许薄才酬大雅，长愁小户对洪锺。
<br>月明如昼九江水，天静无云五老峰。
<br>此赏不疏真共喜，登临归兴尚谁同。
<br>
<br>南楼画阁观方公悦二小诗戏次韵
<br>
<br>十年华屋网蛛尘，大旆重来一日新。
<br>五凤楼前修造手，个中余刃亦精神。
<br>
<br>南楼画阁观方公悦二小诗戏次韵
<br>
<br>重山复水绕深幽，不见高贤独倚楼。
<br>手拂壁间留恨句，凌波微步有人愁。
<br>
<br>南浦
<br>
<br>太守俱来此西山，楼观重复半烟间。
<br>高僧置酒林泉处，南浦名区望没环。
<br>
<br>南山罗汉赞十六首
<br>
<br>大阿罗汉宾度罗，奉持末後如来印。
<br>日中一钵千家饭，处处作佛事饶益。
<br>以我身心五分香，作光明云雨大千。
<br>取火燃香世界主，能遍法界唯心办。
<br>
<br>南山罗汉赞十六首
<br>
<br>佛记一切贤圣众，皆以无为有差别。
<br>如来乃至阿罗汉，同入涅盘三昧海。
<br>二乘设不见此理，是则波旬颠倒想。
<br>稽首迦诺迦伐蹉，看花结印同无相。
<br>
<br>南山罗汉赞十六首
<br>
<br>驾羊超出风火宅，跨兔求度生死河。
<br>者乘如来初方便，自彻海漩三昧底。
<br>三乘如来悲愿力，身如光影现十方。
<br>持经不染文字相，是名第一离欲者。
<br>
<br>南山罗汉赞十六首
<br>
<br>斑斑之兽本山林，升堂入室作舆卫。
<br>小僧奉施军持水，弭耳来受救渴供。
<br>胸中猛虎自调服，是故异物成一家。
<br>我观阎浮提众生，同床猜忌若冰炭。
<br>
<br>南山罗汉赞十六首
<br>
<br>稽首具六波罗密，稽首得无生法忍。
<br>稽首佛敕久住世，稽首救世不倦者。
<br>天上人间福田施，心无高下依佛慧。
<br>遍与有情作功德，故受孔雀堕尾供。
<br>
<br>南山罗汉赞十六首
<br>
<br>能以一切声闻佛，能以法忍出世法。
<br>宴坐分身应十方，不取涅盘自饶益。
<br>伏住泥沙观止水，中有菩萨清凉月。
<br>无明风起作浪波，方会如来同觉海。
<br>
<br>南山罗汉赞十六首
<br>
<br>佛光影中大杜多，八万细行灭尘劳。
<br>爱护有情如眼目，胡奴来供滤水囊。
<br>手持白拂起清风，奉持所闻佛直指。
<br>小根魔子欲横戈，弓折箭尽皆消霣。
<br>
<br>南山罗汉赞十六首
<br>
<br>百和香中本无我，光透尘劳一一法。
<br>佛法本从空处起，炳然字义照太空。
<br>以此一香应发心，东方出日西方雨。
<br>我今稽首伐闍罗，是真离欲阿罗汉。
<br>
<br>南山罗汉赞十六首
<br>
<br>香醉山中夏木阴，来禽磊磊承风雾。
<br>山鸟冲飞堕圣前，小僧澡雪羞时供。
<br>胡奴知是说法时，故奉金炉听时事。
<br>有说法相无言说，无说无闻是真说。
<br>
<br>南山罗汉赞十六首
<br>
<br>庞眉寂默坐空禅，万年一念无缘促。
<br>手珠犹作奢摩他，寄迹普贤修万行。
<br>梵天来献瑜伽具，问人亲见也尊来。
<br>拨开眉目示梵王，诸天皆得法眼净。
<br>
<br>南山罗汉赞十六首
<br>
<br>一身入定多身出，屈申臂顷四天下，
<br>如世箧藏诸有物，及以丝缕舞工木。
<br>小儿赞叹或恐怖，耆老智者但袖手。
<br>佛说神通方便力，度脱众生具功德。
<br>
<br>南山罗汉赞十六首
<br>
<br>四十九年大教主，波旬请故入涅盘。
<br>佛身常寻法界住，非其境界故不见。
<br>未法众生蒶福田，众魔染衣汗戒律。
<br>稽首那迦住世间，令我常生遇佛想。
<br>
<br>南山罗汉赞十六首
<br>
<br>如来宝仗降魔相，慈悲威怒震十方。
<br>毒龙帖耳收雷霆，逆鳞可摩若家狗。
<br>我法未尝恼众生，不令肆毒生恐怖。
<br>但以本来悲愿力，情与无情共一家。
<br>
<br>南山罗汉赞十六首
<br>
<br>八万四千宝浮图，不如一念心清净。
<br>惟此有相擅施福，三涂八难所依怙。
<br>佛以一花示迦叶，笑中有刀世不解。
<br>而以法尽付诸人，深藏宝骨待梅里。
<br>
<br>南山罗汉赞十六首
<br>
<br>万山相倚碧漓岏，灵鹫一峰圣贤宅。
<br>如来往昔经行处，林泉鸟兽皆逆向。
<br>清净眷属千五百，无日不闻钟磬音。
<br>阎浮提中大福田，莲花会上菩提记。
<br>
<br>南山罗汉赞十六首
<br>
<br>持轴山中大慈圣，普应诸供作佛事。
<br>虽设大铃金删杵，如世休马櫜弓矢。
<br>龙女来献九渊珠，无心奉施无心受。
<br>清净之众见寻常，相视还如土木偶。
<br>
<br>拟古乐府长相思寄黄几复
<br>
<br>江南江北春水长，中有一人遥相望。
<br>字曰金兰服众芳，妙歌扬声倾满堂。
<br>满堂动色不入耳，四海知音能有几。
<br>惟予与汝交莫逆，心期那间千万里。
<br>欲凭绿水之双鱼，为寄腹中之素书。
<br>溪回屿转恐失路，夜半不眠起踌躇。
<br>
<br>拟古杂言
<br>
<br>雁雁随春风，过乡县。
<br>烟雨昏，行不乱。
<br>同安乐，共忧患。
<br>云重重，不相见。
<br>日昳晡，下平湖。
<br>十十五五依黄芦，得粒不啄鸣相呼。
<br>新妇见雁怀征夫，上堂曳袑裾，
<br>四拜启阿姑。人言雁寄书，
<br>审能寄书无。阿姑语新妇，
<br>古来无此事，今安得此语。
<br>新妇祝雁好自去，勿学水中恋涔鱼。
<br>寄汝尺素上有书，塞北春寒用当襦。
<br>寄书与阿谁，我家苏校尉，
<br>海上牧羊儿。为言妾能事君母，
<br>勿负汉恩作降虏。
<br>
<br>拟君子法天运
<br>
<br>君子法天运，不言行四时。
<br>提提无近功，成岁乃可知。
<br>明窥秋毫端，耳察穴蚁争。
<br>群材极为力，阴拱收视听。
<br>三辰从昏明，万物安性命。
<br>因时有更张，斟酌如斗柄。
<br>细人趋眼前，翻手覆手闲。
<br>狂风吹长林，何枝鸟能安。
<br>须臾诚快意，狼籍不可言。
<br>
<br>碾建溪第一奉邀徐天隐奉议并效建除体
<br>
<br>建溪有灵草，能蜕诗人骨。
<br>除草开三径，为君碾玄月。
<br>满瓯泛春风，诗味生牙舌。
<br>平斗量珠玉，以救风雅渴。
<br>定知胸中有，璀璨非外物。
<br>执虎探虎穴，斩蛟入蛟室。
<br>破镜挂西南，夜阑清兴发。
<br>危言诸公上，殊胜弄翰墨。
<br>成仁冒鼎镬，闻已归谏列。
<br>收汝救月弓，蛙腹当坼裂。
<br>开云照四海，黄道行尧日。
<br>闭门斲车轮，出门同轨辙。
<br>
<br>甯子与追和予岳阳楼诗复次韵二首
<br>
<br>去年新霁独凭栏，山似樊姬拥髻鬟。
<br>个里宛然多事在，世间摇望但云山。
<br>
<br>甯子与追和予岳阳楼诗复次韵二首
<br>
<br>轩皇乐罢拱朝班，天地为家不闭关。
<br>惟有金炉紫烟起，至今留作御前山。
<br>
<br>欧阳从道许寄金橘以诗督之
<br>
<br>禅客入秋无气息，想依红袖醉毰毸。
<br>霜枝摇落黄金弹，许送筠笼殊未来。
<br>
<br>庞道者名悟超赞
<br>
<br>悟道识性，超凡入圣。
<br>文殊一源，普贤万行。
<br>
<br>庞道者绣观音赞
<br>
<br>八万四千唯两臂，三十二应无来往。
<br>悲观一切造诸业，慈观诸业炽然住。
<br>清净观时无本根，幻影重重蒙古佛。
<br>有能出世自观音，即受老翁无畏施。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>忆在昭陵日，倾心用老成。
<br>功归仁祖庙，正得一书生。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>羊生但著鞭，勿哭西州门。
<br>故有不亡者，南山相与存。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>庆州自不恶，藉甚载声华。
<br>忠义可无憾，公今有世家。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>公归未百年，鹳巢荒古屋。
<br>我吟殄瘁诗，悲风韵乔木。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>伤心祠下亭，在时公燕处。
<br>临水不相猜，江鸥会人语。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>公有一杯酒，与人同醉醒。
<br>遗民能记忆，欲语涕飘零。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>委径问谣俗，高丘省佃作。
<br>昔游非苟然，今花几开落。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>在昔实方枘，成功见圆机。
<br>九原尚友心，白首要同归。
<br>
<br>陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗
<br>
<br>人去洲渚在，春回花草斑。
<br>清谈值渊对，发兴如江山。
<br>
<br>陪师厚游百花洲盘礴范文正祠下道羊昙哭谢安石事困读生存华屋处零茖归山丘为十诗
<br>
<br>落日衔城壁，祠东更一游。
<br>悲来惜酒少，安得董糟丘。
<br>
<br>裴晋公书堂
<br>
<br>裴公入相便论兵，跃马淮西一战平。
<br>黄合不须金印好，却来山下作书生。
<br>
<br>彭女礼北斗图颂
<br>
<br>白足礼江沙，七星在云表。
<br>洗心无一尘，缺月西南晓。
<br>
<br>平阴张澄居士隐处三诗之复庵
<br>
<br>舂粮出求仁，行李弥宇宙。
<br>久客渺愁人，马饥仆夫瘦。
<br>归来一丘中，万事不改旧。
<br>禾黍锄其骄，牛羊鞭在後。
<br>隐几天籁寒，六凿忽通透。
<br>
<br>平阴张澄居士隐处三诗之亨泉
<br>
<br>水德通万物，发源会时亨。
<br>伏坎非心愿，成川且意行。
<br>栖迟林丘下，欲渥无尘缨。
<br>杖藜逢载酒，一瓢酌余清。
<br>
<br>平阴张澄居士隐处三诗之仁亭
<br>
<br>无心经世网，有道藏丘山。
<br>养生息天黥，艺木印岁寒。
<br>德人墙九仞，强学窥一斑。
<br>张侯大雅质，结发闯儒关。
<br>奇赢或谐偶，老大尝艰难。
<br>筑亭上云雨，日月转朱栏。
<br>床敷听万籁，我家颇宽闲。
<br>牧牛有坦途，亡羊自多端。
<br>市声鏖什枕，常以此心观。
<br>
<br>平原郡斋二首
<br>
<br>生平浪学不知株，江北江南去荷锄。
<br>窗风文字翻叶叶，犹似劝人勤读书。
<br>
<br>平原郡斋二首
<br>
<br>成巢不处避岁鹊，得巢不安呼妇鸠。
<br>金钱满地无人费，一斛明珠薏苡秋。
<br>
<br>平原宴坐二首
<br>
<br>老作儒生不解事，江南有田归荷锄。
<br>北窗风来举书叶，犹似劝人勤读书。
<br>
<br>平原宴坐二首
<br>
<br>黄落委庭观九州，虫声日夜戒衣裘。
<br>金钱满地无人费，一斛明珠薏苡秋。
<br>
<br>蒲城道中寄怀伯氏
<br>
<br>北征无百里，日力不暇给。
<br>山重鸟影尽，露下月华湿。
<br>寒忆共被眠，屡成回马立。
<br>岂如同巢鸟，莫夜得安集。
<br>
<br>蒲团座赞
<br>
<br>谓余轮邪，吾不随尔驰逐；谓予扇邪，
<br>吾不乱尔寒燠。宽燥厚缓者，
<br>老人之养安；质朴自然者，野人之无欲。
<br>娱尔以贝叶铜瓶，文尔以绳床筇竹。
<br>跏趺主人百不能，一裘一葛□□□。
<br>
<br>乞猫
<br>
<br>秋来鼠辈欺猫死，窥瓮翻盘搅夜眠。
<br>闻道狸奴将数子，买鱼穿柳聘衔蝉。
<br>
<br>乞笋於廖宣叔颂
<br>
<br>龙蜕骨，掉苍尾。
<br>余戢戢，漫蛇虺。
<br>弃雨中，心烂死。
<br>携长鑱，戴篢子。
<br>可尽髠，馘左耳。
<br>
<br>乞姚花二首
<br>
<br>正是风光嬾困时，姚黄开晚落应迟。
<br>欲雕好句乞春色，日历如山不到诗。
<br>
<br>乞姚花二首
<br>
<br>青春日月鸟飞过，汗简文书山叠重。
<br>乞取好花天上看，宫衣黄带御炉烘。
<br>
<br>乞锺乳于曾公衮
<br>
<br>寄语曾公子，金丹几时熟。
<br>愿持锺乳粉，实此罄悬腹。
<br>遥怜蟹眼汤，已化鹅管玉。
<br>刀圭勿妄传，此物非碌碌。
<br>
<br>砌台晚思
<br>
<br>日极江南千里春，谁今洒笔可招魂。
<br>向人犹作故时面，翠竹苍烟一万根。
<br>
<br>钱塘旧游
<br>
<br>薄宦飘然笑漫郎，瑟洲花草弄幽芳。
<br>莫教景物添春色，转觉山川是异乡。
<br>南北峰岩空入梦，短长亭舍自相望。
<br>湖边山寺清明後，相见兰开禊水香。
<br>
<br>钱忠懿王画像赞
<br>
<br>文武忠懿，堂堂如春。
<br>中有樗里，不以示人。
<br>雷行八区，震惊听闻。
<br>提十五州，共为帝民。
<br>送君者自崖而反，以安乐其子孙。
<br>九万里则风斯在下，眇大物而成仁。
<br>
<br>乔令真赞
<br>
<br>抱璞而居，其谁别玉。
<br>乔君不献，自尊两足。
<br>窥其狱户，视其邑庭。
<br>吏无重糈，民有颂声。
<br>提平如砥，持廉如水。
<br>观其中，公清有余。
<br>相其貌，固凡人耳。
<br>
<br>清醇酒颂
<br>
<br>清如秋江寒月，风休波静而无云。
<br>醇如春江永日，游丝落花之困人。
<br>借之以涪翁清闲，鉴此杯面渌。
<br>本之以李叟孝友，成此瓮中春。
<br>
<br>清明
<br>
<br>佳节清明桃李笑，野田荒垅只生愁。
<br>雷惊天地龙蛇螫，雨足郊原草木柔。
<br>人乞祭余骄妾妇，士甘焚死不公侯。
<br>贤愚千载知谁是，满眼蓬蒿共一丘。
<br>
<br>清闲处士颂
<br>
<br>至乐山中，嘉木之樾。
<br>有人天游，风云为马，
<br>鸥鹭为舟。有诗客李发，
<br>字之曰清闲处士。而蜀有豪士王当，
<br>以为盖谢敷之流。其清也不登市井之陇，
<br>其闲也不齅王公之勾。傲睨万物，
<br>逍遥一丘。身与长松共老，
<br>名与北斗俱休。涪翁曰名之不称实也久矣，
<br>吾子何以是为哉。书潞则失涿，
<br>谓鹰则化鸠。故一以我为马，
<br>一以我为牛。盖有有其实而不受，
<br>亦有无其实而固求者也。常试为吾子道清闲之乎致乎。
<br>水之为物，甚寒而极清。
<br>郁为坚冰，得温而释，
<br>遍利诸生。云之为物，
<br>无心而出岫穴。风休雨息，
<br>反一无迹。我观古人，
<br>以是为则。若夫污泥浊水，
<br>与蛙同生，不溷其清。
<br>自操井臼，日耕茺徼，
<br>未尝不闲。惟有道者能藏於天，
<br>吾子何处焉。清闲曰我无所用於世，
<br>而从所好。惟水云与之忘老，
<br>何敢以为有道。涪翁曰舐痔十乘，
<br>曹商自优，非君清流。
<br>商财计得白圭，拟国以闲为慝。
<br>虽然同一大梦，达者先觉。
<br>方在蚁垤，忧乐计校也。
<br>世无公孙侨孔仲尼，谁辨梦觉。
<br>亦曰举世溷浊，惟我独清。
<br>万法本闲，而人自扰扰尔。
<br>
<br>清心院双清轩
<br>
<br>万劫千峰绕座隅，一泓澄澈见游鱼。
<br>谁家栏槛烟云里，坐我潇湘水墨图。
<br>人物度桥疑海市，楼台拍水信蓬壼。
<br>潺湲枕底催乡梦，双井溪头有旧庐。
<br>
<br>情人怨戏效徐庾慢体三首
<br>
<br>秋水无言度，荷花称意红。
<br>主人敬爱客，催唤出房笼。
<br>一斛明珠曲，何时落塞鸿。
<br>莫藏春笋手，且为剥莲蓬。
<br>
<br>情人怨戏效徐庾慢体三首
<br>
<br>翡翠钗梁碧，石榴裙摺红。
<br>隙光斜斗帐，香字冷薰笼。
<br>闻道西飞燕，将随北固鸿。
<br>鸳鸯会独宿，风雨打船蓬。
<br>
<br>情人怨戏效徐庾慢体三首
<br>
<br>障羞罗袂薄，承汗领巾红。
<br>晚风斜虿发，逸艳照窗笼。
<br>胡琴抱明月，宝瑟阵归鸿。
<br>倚壁生蛛网，年光如转蓬。
<br>
<br>筇竹颂
<br>
<br>伟邛崃之美竹，初发迹於(左牛右羊)(左牛右可)。
<br>有山而不险，有水而无波。
<br>金声而玉节，故贯四时而不改其柯。
<br>郭子遗我，扶余涧阿。
<br>坐则倚胡床棐几，行则随青笠绿蓑。
<br>吾衰也久矣，视尔畏友。
<br>予琢予磨，百世以俟圣人而不惑，
<br>则涪皤不负筇竹。危而不扶，
<br>颠而不持，惟筇竹之负涪皤。
<br>
<br>筇竹杖赞
<br>
<br>厉廉隅而不刿，故窃比於彭耽之寿。
<br>屈曲而有直体，能独立於雪霜之後。
<br>伯夷食薇而清，陈仲咽李而瘦。
<br>涪翁昼寝，苍龙挂壁。
<br>涪翁履危，心如铁石。
<br>穷山独行，解两虎争。
<br>终不使卞庄乘间，而孺子成名。
<br>
<br>琼芝轩
<br>
<br>卓僊在时养琼芝，深根固蒂活人命。
<br>憧憧来问此何草，但告渠是唐婆镜。
<br>
<br>秋冬之间鄂渚绝市无蟹今日偶得数枚吐沫相濡乃可悯笑戏成小诗三首
<br>
<br>怒目横行与虎争，寒沙奔火祸胎成。
<br>虽为天上三辰次，未免人间五鼎烹。
<br>
<br>秋冬之间鄂渚绝市无蟹今日偶得数枚吐沫相濡乃可悯笑戏成小诗三首
<br>
<br>勃窣媻跚烝涉波，草泥出没尚横戈。
<br>也知觳觫元无罪，奈此尊前风味何。
<br>
<br>秋冬之间鄂渚绝市无蟹今日偶得数枚吐沫相濡乃可悯笑戏成小诗三首
<br>
<br>解缚华堂一座倾，忍堪支解见姜橙。
<br>东归却为鲈鱼鱠，未敢知言许季鹰。
<br>
<br>秋怀二首
<br>
<br>秋阴细细压茅堂，吟虫啾啾昨夜凉。
<br>雨开芭蕉新闲旧，风撼篔簹宫应商。
<br>砧声已急不可缓，檐景既短难为长。
<br>狐裘断缝弃墙角，岂念晏岁多繁霜。
<br>
<br>秋怀二首
<br>
<br>茅堂索索秋风发，行遶空庭紫苔滑。
<br>蛙号池上晚来雨，鹊转南枝夜深月。
<br>翻手覆手不可期，一死一生交道绝。
<br>湖水无端浸白云，故人书断孤鸿没。
<br>
<br>秋声轩
<br>
<br>谁居空闲扇橐龠，情与无情并时作。
<br>是声皆自根极来，更莫辛勤问南郭。
<br>
<br>秋思
<br>
<br>柴门扃兮，牛羊下来其已久。
<br>四壁立兮，蛩螿太息不可听。
<br>夜冉冉兮斗魁委柄若授人，天寥寥兮河汉风浪西南倾。
<br>山川悠远兮，谁独不共此明月。
<br>维德人不见兮，采薇蕨于江之南。
<br>风露寒兮，薇蕨既老而苦涩。
<br>江道险难兮，不知先生之何食。
<br>往予窥道而见兮，俯甘井以解渴。
<br>天地施我生兮，先生厚我德。
<br>水波无津兮，即拯我舟杭。
<br>路微径绝兮，又翦我荆棘。
<br>秉道要而置对兮，一与而九夺。
<br>曾不更刀兮，破肯綮於胸中。
<br>湛湛兮如长江之吐月，霏霏兮若旋盘之落屑。
<br>会鉏鋙於一堂兮，曾不侮予以色辞。
<br>星翻翻其争光兮，观北斗之运四时。
<br>维回首之日浅兮，又穿鼻而伏皂。
<br>乘流下兮，忽不自识其阙遗。
<br>悲去日之既往兮，爱是日之方来。
<br>有玉於橐兮，师以为王所之□□□□不谟献之，
<br>维令之莫予琢之。起望天极南兮，
<br>□□□□予马。恐蓍龟之远兮，
<br>入鲍肆不知其化。子歌犁□□余心兮，
<br>为而三叹其一和。微子之昌言兮，
<br>殆莫振余过。已矣乎，
<br>芳兰无泽兮岁遒，众芳歇兮曷予佩之求。
<br>绝万里兮吾以子牛，横大川兮吾以子舟。
<br>窃悲吾子之多暇日兮，愁嗟黄落如郢客之见秋。
<br>
<br>秋思
<br>
<br>椎牛作社酒新篘，扶老将儿嬉陇头。
<br>木落人家见鸡犬，晓寒溪口在汀洲。
<br>无功可佩水苍玉，迕岁空思狐白裘。
<br>身到楚伧非屈宋，顾慙疏懒作悲秋。
<br>
<br>求范子默染鸦青纸二首
<br>
<br>学似贫家老破除，古今迷忘失三余。
<br>极知鹄白非新得，谩染鸦青袭旧书。
<br>
<br>求范子默染鸦青纸二首
<br>
<br>深如女发兰膏罢，明似山光夜月余。
<br>为染溪藤三百个，待渠湔拂一床书。
<br>
<br>去岁和元翁重到双涧寺观余兄弟题诗之篇总忘收录病中记忆成此诗
<br>
<br>素琴声在时能听，白鸟盟寒久未寻。
<br>眼见野僧垂雪发，养亲原不顾朱金。
<br>开泉浸稻双涧水，煨笋充盘春竹林。
<br>安得一廛吾欲老，君听庄舄病时吟。
<br>
<br>去贤斋
<br>
<br>争名朝市鱼千里，观道诗书豹一班。
<br>末俗风波尤浩渺，古人廉陛厘跻攀。
<br>螗螂怒臂当车辙，鹦鹉能言著鏁关。
<br>顾我安知贤者事，松风永日下帘间。
<br>
<br>全州双松堂
<br>
<br>文殊堂下松，永日如鸣琴。
<br>我登双松堂，时步双松阴。
<br>中有寂莫人，安禅无古今。
<br>
<br>劝交代张和父酒
<br>
<br>风流五日张京兆，今日诸孙困小官。
<br>作尹大都如广汉，画眉仍复近长安。
<br>三人成虎事多有，众口铄金君自宽。
<br>酒兴情亲俱不浅，贱生何取罄交欢。
<br>
<br>劝石洞道真师染袈裟颂
<br>
<br>丈夫出家，当被坏色衣。
<br>蜀僧袈裟，多似苾(上艹下刍)尼。
<br>轻罗绉縠，染成春柳丝。
<br>撩蜂引蝶，唯欠远山眉。
<br>
<br>缺月镜颂
<br>
<br>月坠镜中，无灭无生。
<br>月虽缺半，影像圆成。
<br>
<br>辱粹道兄弟寄书久不作报以长句谢不敏
<br>
<br>病癖无堪吾懒书，交亲情分岂能疏。
<br>深惭烟际两鸿雁，遗我罾中双鲤鱼。
<br>故国青山长极眼，今年白发不胜梳。
<br>几时得计休官去，笋叶裹茶同趁虚。
<br>
<br>入穷巷谒李材叟翘叟戏赠兼简田子平三首
<br>
<br>紫冠黄钿网丝窠，蝶绕蜂围奈晚何。
<br>二叟家居如避世，开门自少俗人过。
<br>
<br>入穷巷谒李材叟翘叟戏赠兼简田子平三首
<br>
<br>只可阕中安止止，谁能铁里斗铮铮。
<br>田多谷少无人会，譬似无田过一生。
<br>
<br>入穷巷谒李材叟翘叟戏赠兼简田子平三首
<br>
<br>田郎杞菊荒三径，文字时追二叟游。
<br>万卷藏书多未见，老夫端拟乞荆州。
<br>
<br>闰月访同年李夷伯子真于河上子真以诗谢次韵
<br>
<br>十年不见犹如此，未觉斯人叹滞留。
<br>白璧明珠多按剑，浊泾清渭要同流。
<br>日晴花色自深浅，风软鸟声相应酬。
<br>谈笑一樽非俗物，对公无地可言愁。
<br>
<br>塞上曲
<br>
<br>十月北风燕草黄，燕人马肥弓力强。
<br>虎皮裁鞍鵰羽箭，射杀山阴双白狼。
<br>青毡帐高雪不湿，击鼓传觞令行急。
<br>戎王半醉拥貂裘，昭君犹抱琵琶泣。
<br>
<br>三笑图赞
<br>
<br>二豪之所争，不满三隐之一笑。
<br>三隐之所笑，不解耶舍之颜。
<br>耶舍之印，雾锁云埋。
<br>九年面壁，此印方开。
<br>
<br>三言二首
<br>
<br>寄岳云，安九夏。
<br>无间绿，实潇洒。
<br>碧溪头，古松下。
<br>卧盘陀，昼复夜。
<br>
<br>三言二首
<br>
<br>八德水，清且美。
<br>荡精神，浸牙齿。
<br>乱云根，众峰里。
<br>掬与斟，随器尔。
<br>
<br>三月壬申同尧民希孝观渠名寺经藏得弘明集中沈炯同庚肩吾诸人游明庆寺诗次韵奉呈二公
<br>
<br>秘藏开新译，天花雨旧堂。
<br>证经多宝塔，寝疾净名床。
<br>鸟语杂歌颂，蛛丝凝篆香。
<br>同游得赵李，谈道过何王。
<br>
<br>三月乙巳来赋盐万岁乡且搜猕匿赋之家晏饭此舍遂留宿是日大风自采菊苗荐汤饼二首
<br>
<br>飞廉决云开白日，顿撼天地万窍号。
<br>挼挱桃李欲净尽，乞与游丝百尺高。
<br>
<br>三至堂
<br>
<br>杨公父子孙，俱出文昌宫。
<br>朱轓与别驾，同最治民功。
<br>当年竹马儿，市上白鬓翁。
<br>相语府门前，郎君有家风。
<br>筑室俯飞鸟，我来岁仲冬。
<br>人烟空橘柚，梅蘤破榛丛。
<br>延客煮茶药，使君语雍容。
<br>畴昔识二父，只今天柱峰。
<br>故开堂北门，突兀在眼中。
<br>千秋万岁後，野人犹致恭。
<br>借问经始谁，开国华阴公。
<br>
<br>僧景宗相访寄法王航禅师
<br>
<br>抱牍稍退凫鹜行，倦禅时作橐驼坐。
<br>忽忆头陀云外人，闭门作夏与僧过。
<br>一丝不挂鱼脱渊，万古同归蚁旋磨。
<br>山中雨熟瓜芋田，唤取小僧休乞钱。
<br>
<br>沙弥文信大悲颂
<br>
<br>通身是眼，不见自己。
<br>欲见自己，频掣驴耳。
<br>通身是手，不解著鞭。
<br>白牛懒惰，空打车辕。
<br>通身是佛，顶戴弥陀。
<br>头上安头，笑杀涪皤。
<br>
<br>伤歌行四首
<br>
<br>草木摇落天沉阴，蟋蟀为我商声吟。
<br>高明从来畏鬼瞰，贫贱不能全孝心。
<br>蚤知义利有轻重，积羽何翅一钩金。
<br>莫悲归妹无锦绣，但愿教儿和瑟琴。
<br>
<br>伤歌行四首
<br>
<br>孟氏至诚通竹笋，姜诗纯孝感渊鱼。
<br>古人常欲养志意，君子不唯全发肤。
<br>有妹言归奉箕帚，仰谁出力助葭莩。
<br>等闲亲鬓贫中白，自悔从来色养疏。
<br>
<br>伤歌行四首
<br>
<br>诸妹欲归囊褚单，值我薄宦多艰难。
<br>为吏受赇恐得罪，啜菽饮水终无懽。
<br>永怀遂休一夜梦，谁与少缓百忧端。
<br>古人择婿求过寡，取妇岂为谋饥寒。
<br>
<br>伤歌行四首
<br>
<br>伯夷不食周武粟，程婴可托赵氏孤。
<br>死者复生欲无愧，受遗归妹况在予。
<br>经营百事失本意，跬步寻常畏简书。
<br>人闲若有不税地，判尽筋力终年锄。
<br>
<br>上大蒙笼
<br>
<br>黄雾冥冥小石门，苔衣草路无人迹。
<br>苦竹参天大石门，虎迒兔蹊聊倚息。
<br>阴风搜林山鬼啸，千丈寒藤绕崩石。
<br>清风源里有人家，牛羊在山亦桑麻。
<br>向来陆梁嫚官府，试呼使前问其故。
<br>衣冠汉仪民父子，吏曹扰之至如此。
<br>穷乡有米无食盐，今日有田无米食。
<br>但愿官清不爱钱，长养儿孙听驱使。
<br>
<br>上权郡孙承议
<br>
<br>公家簿领如鸡栖，私家田园无置锥。
<br>真成忍骂加餐饭，不如西江之水可乐饥。
<br>他人勤拙犹相补，身无功状堪上府。
<br>公诚遣骑束缚归，长随白鸥卧烟雨。
<br>
<br>上萧家峡
<br>
<br>玉笥峰前几百家，山明松雪水明沙。
<br>趁虚人集春蔬好，桑菌竹萌烟蕨芽。
<br>
<br>上冢
<br>
<br>自公返蓬荜，税驾上丘垄。
<br>霜露此日悲，松楸千年拱。
<br>养雏数毛羽，初不及承奉。
<br>康州断肠猿，风枝割永痛。
<br>少年不如人，登仕无前勇。
<br>发疏齿牙摇，鲸波怒号凶。
<br>愿为保家子，敢议世轻重。
<br>称觞太夫人，鱼菜赡庖供。
<br>
<br>社日奉寄君庸主簿
<br>
<br>花发社公雨，阴寒殊未开。
<br>初闻燕子语，似报玉人来。
<br>遮眼便书册，挑聋欺酒杯。
<br>传声习主簿，勤为拨春醅。
<br>
<br>呻吟斋睡起五首呈世弼
<br>
<br>棐几坐清昼，博山凝妙香。
<br>兰芽依客土，柳色过邻墙。
<br>巷僻过从少，官闲气味长。
<br>江南一枕梦，高卧听鸣桹。
<br>
<br>呻吟斋睡起五首呈世弼
<br>
<br>学省非簿领，卧痾常闭关。
<br>雨余楼阁静，风晚鸟乌还。
<br>赏逐四时改，心安一味闲。
<br>古人虽已往，不废仰高山。
<br>
<br>呻吟斋睡起五首呈世弼
<br>
<br>疏食吾犹饱，曲肱哦古今。
<br>酒倾因好事，弦绝为知音。
<br>妒蘖长春木，争巢喧暮禽。
<br>长怀阮校尉，北望首阳岑。
<br>
<br>呻吟斋睡起五首呈世弼
<br>
<br>已把社公酒，春寒那得严。
<br>厌听鸿啄雪，喜有燕穿帘。
<br>璞玉深藏器，囊锥立见尖。
<br>儿时爱谈道，今日口如箝。
<br>
<br>呻吟斋睡起五首呈世弼
<br>
<br>墙下蓬蒿地，儿童课翦除。
<br>蔓莴随分种，杞菊未须鉏。
<br>河水传烽火，交州报捷书。
<br>无能落闲处，慙媿饱春蔬。
<br>
<br>深明阁
<br>
<br>象踏恒河彻底，日行阎浮破冥。
<br>若问深明宗旨，风花时度窗櫺。
<br>
<br>神宗皇帝挽词三首
<br>
<br>文思昭日月，神武用雷霆。
<br>制作深垂统，忧勤减梦龄。
<br>孙谋开二圣，末命对三灵。
<br>今代谁班马，能书汗简青。
<br>
<br>神宗皇帝挽词三首
<br>
<br>昔在基皇极，师臣论九畴。
<br>丘陵忽为谷，天地不藏舟。
<br>河洛功无憾，幽燕策未收。
<br>嗣皇朝万国，任姒正兴周。
<br>
<br>胜业寺悦亭
<br>
<br>苦雨已解严，诸峰来献状。
<br>不见白头禅，空倚紫藤杖。
<br>
<br>省中烹茶怀子瞻用前韵
<br>
<br>閤门井不落第二，竟陵谷帘定误书。
<br>思公煮茗共汤鼎，蚯蚓窍生鱼眼珠。
<br>置身九州之上腴，争名燄中沃焚如。
<br>但恐次山胸垒块，终便酒舫石鱼湖。
<br>
<br>圣柬将寓于卫行乞食于齐有可怜之色再次韵感春五首赠之
<br>
<br>温气冰底归，忽忽六过旬。
<br>园林改柯叶，鸟声日日新。
<br>耕稼百年外，四郊无短闉。
<br>高丘试顾望，俯仰迹已陈。
<br>信陵松郁郁，不见曩时人。
<br>空怀负暄赏，莫望属车尘。
<br>腹中书万卷，阽死沟壑滨。
<br>投壶与射覆，一笑物皆春。
<br>
<br>圣柬将寓于卫行乞食于齐有可怜之色再次韵感春五首赠之
<br>
<br>种萱欲遣忧，丛薄空自绿。
<br>洗心日三省，人亦不我榖。
<br>谁能书窗下，草玄抱幽独。
<br>首藐官不迁，校书汉天禄。
<br>身当万户侯，鼓吹拥部曲。
<br>解佩著犀渠，张弓插雕服。
<br>何时李将军，射猎出上谷。
<br>
<br>圣柬将寓于卫行乞食于齐有可怜之色再次韵感春五首赠之
<br>
<br>春风鸣布谷，天道似劝分。
<br>持饥望路人，谁能颜色温。
<br>笑忆枯鱼说，诙谐老漆园。
<br>湘累不得禄，哀怨写荃荪。
<br>千年涧谷松，惭愧雨露恩。
<br>思为万乘器，顾掩斧凿痕。
<br>
<br>
<br>圣柬将寓于卫行乞食于齐有可怜之色再次韵感春五首赠之 
<br>风雨桃李华，佳人来何暮。
<br>安齐果未安，寓卫岂所寓。
<br>张侯室县磬，得酒美无度。
<br>常忧腐肠死，须我嫁阿骛。
<br>双鱼传尺素，何处迷春渚。
<br>啼鸟劝不归，晓鞍逐行旅。
<br>遥知登楼兴，信美非吾土。
<br>
<br>圣柬将寓于卫行乞食于齐有可怜之色再次韵感春五首赠之
<br>
<br>鲁公但食粥，百口常忧煎。
<br>金张席贵宠，奴隶乘朱轩。
<br>丈夫例寒饿，万世无後先。
<br>风霾天作恶，雷亦怒阗阗。
<br>俄顷花柳静，烟暖谷鸟喧。
<br>人事每如此，翻覆不常然。
<br>下流多谤议，高位又疾颠。
<br>空余壮士志，不逐四时迁。
<br>
<br>失紫竹柱杖颂
<br>
<br>袁门西关失却柱杖，木平万载县里拾得。
<br>恰似郑州却出曹门，何处待此左科禅客。
<br>
<br>诗一首
<br>
<br>石磴层层鸟道斜，仙家楼阁锁烟霞。
<br>丹砂已化黄金鼎，玉洞犹开白鹤花。
<br>铁简有云神永护，金钟无韵鬼曾楂。
<br>洞天福地阴阳合，胜事留传岂浪夸。
<br>
<br>十二月十九日夜中发鄂渚晓泊汉阳亲旧携酒追送聊为短句
<br>
<br>接淅报官府，敢违王事程。
<br>宵征江夏县，睡起汉阳城。
<br>邻里烦追送，杯盘泻浊清。
<br>秪应瘴乡老，难答故人情。
<br>
<br>十四弟归洪州赋莫如兄弟四章赠行
<br>
<br>恼人自作乐，休休莫莫莫。
<br>相看将白头，止有不如昨。
<br>
<br>十四弟归洪州赋莫如兄弟四章赠行
<br>
<br>北来哺慈乌，南归护尔雏。
<br>昨夜云飞雁，相随我不如。
<br>
<br>十四弟归洪州赋莫如兄弟四章赠行
<br>
<br>志欲收九族，别离乃同生。
<br>谁能成此意，惟有孔方兄。
<br>
<br>十四弟归洪州赋莫如兄弟四章赠行
<br>
<br>大父无恙时，刻意教子弟。
<br>归扫松楸下，洒我万里涕。
<br>
<br>十月十三日泊舟白沙江口
<br>
<br>岸江倚帆樯，已专北风权。
<br>飞霜挟月下，百笮直如弦。
<br>绿水去清夜，黄芦摇白烟。
<br>篙人持更柝，相语闻并船。
<br>平生濯缨心，鸥鸟共忘年。
<br>风吹落尘网，岁星奔回旋。
<br>险艰自得力，细故可弃捐。
<br>至今梦汹汹，呼禹济广川。
<br>
<br>十月十五早饭清都观逍遥堂
<br>
<br>心游魏阙鱼千里，梦觉邯郸黍一炊。
<br>蔬食菜羹吾亦饱，逍遥堂下叶辞枝。
<br>
<br>食瓜有感
<br>
<br>暑轩无物洗烦蒸，百果凡材得我憎。
<br>藓井筠笼浸苍玉，金盘碧箸荐寒冰。
<br>田中谁问不纳履，坐上适来何处蝇。
<br>此理一杯分付与，我思明哲在东陵。
<br>
<br>食笋十韵
<br>
<br>洛下斑竹笋，花时压鲑菜。
<br>一束酬千金，掉头不肯卖。
<br>我来白下聚，此族富庖宰。
<br>茧栗戴地翻，觳觫触墙坏。
<br>戢戢入中厨，如偿食竹债。
<br>甘葅和菌耳，辛膳胹姜芥。
<br>烹鹅杂股掌，炮鳖乱裙介。
<br>小儿哇不美，鼠壤有余嘬。
<br>可贵生于少，古来食共噫。
<br>尚想高将军，五溪无人采。
<br>
<br>史天休中散挽词
<br>
<br>光禄九男君独秀，赋名几与景仁班。
<br>淹留州县看恬默，出入风波笑险艰。
<br>遗爱蜀中三郡有，退身林下十年闲。
<br>山川英气消磨尽，昨日华堂作土山。
<br>
<br>史彦升送春花
<br>
<br>千林摇落照秋空，忽散穠花在眼中。
<br>蝶绕蜂随俱入座，君家女手化春风。
<br>
<br>史应之赞
<br>
<br>眉山史应之，爱酒而滑稽。
<br>对鄙不肖，醉眼一笑。
<br>司马德操，万事但好。
<br>东方戏嘲，惊动汉朝。
<br>穷则德操，达则方朔。
<br>天地一壼，不胶者卓。
<br>应之老矣，似愚不愚。
<br>江安食不足，江阳酒有余。
<br>
<br>世弼病方家不善论蛤蜊之功戏答
<br>
<br>伯乐无传骥空老，重华不见士长饥。
<br>从来万事乖名实，岂但药翁论蛤蜊。
<br>
<br>世弼惠诗求舜泉辄欲以长安酥共泛一杯次韵戏答
<br>
<br>寒齑薄饭留佳客，蠹简残编作近邻。
<br>避地梁鸿真好学，著书扬子未全贫。
<br>玉酥链得三危露，石火烧成一片春。
<br>沙鼎探汤供卯饮，不忧问字绝无人。
<br>
<br>寿禅师悟道颂
<br>
<br>朴落非他物，纵横不是尘。
<br>山河及大地，全露法王身。
<br>
<br>寿圣观道士黄至明开小隐轩太守徐公为题曰快轩庭坚集句咏之
<br>
<br>金华牧羊儿，一粒粟中藏世界。
<br>使君从南来，清风明月不用一钱买。
<br>鸬鹚杯，一杯一杯复一杯，玉山自倒非人推。
<br>庐山秀出南斗傍，登高送远形神开。
<br>银河倒挂三石梁，砅崖转石万壑雷。
<br>吟诗作赋北窗里，安得青天化作一张纸。
<br>有长鲸白齿若雪山，我愿因之寄千里。
<br>
<br>书蔡秀才屏风颂四首任午岁
<br>
<br>武宁县中蔡老子，能棋能酒又能诗。
<br>胸中百万多罗藏，不向人间说是非。
<br>
<br>书蔡秀才屏风颂四首
<br>
<br>接人高下但唯唯，笑语相随不作难。
<br>此翁胸次有泾渭，事不可处执如山。
<br>
<br>书蔡秀才屏风颂四首
<br>
<br>此翁家世印累累，平生俯视造物儿。
<br>堪笑痴人不省悮，犹说此翁真个痴。
<br>
<br>书蔡秀才屏风颂四首
<br>
<br>读经一字礼一拜，瘦骨棱棱心苦辛。
<br>看伊冷淡教人笑，定作阎浮百岁人。
<br>
<br>书东坡画郭功父壁上墨竹
<br>
<br>郭家屧屏见生竹，惜哉不见人如玉。
<br>凌厉中原草木春，岁晚一棋终玉局。
<br>巨鳌首戴蓬莱山，今在琼房风几间。
<br>
<br>书磨崖碑後
<br>
<br>春风吹船著浯溪，扶藜上读中兴碑。
<br>平生半世看墨本，摩挲石刻鬓成丝。
<br>明皇不作苞桑计，颠倒四海由禄儿。
<br>九庙不守乘舆西，万官已作乌择栖。
<br>抚军监国太子事，何乃趣取大物为。
<br>事有至难天幸尔，上皇局蹐还京师。
<br>内间张后色可否，外闲李父颐指挥。
<br>南内凄凉几苟活，高将军去事尤危。
<br>臣结舂陵二三策，臣甫杜鹃再拜诗。
<br>安知忠臣痛至骨，世上但赏琼琚词。
<br>同来野僧六七辈，亦有文士相追随。
<br>断崖苍藓对立久，涷雨为洗前朝悲。
<br>
<br>书扇
<br>
<br>鲁公笔法屋漏雨，未减右军锥画沙。
<br>可惜团团新月面，故教零乱黑云遮。
<br>
<br>书石牛溪旁大石上
<br>
<br>郁郁窈窈天官宅，诸峰排霄帝不隔。
<br>六时谒天开关钥，我身金华牧羊客。
<br>羊眠野草我世闲，高真众灵思我还。
<br>石盆之中有甘露，青牛驾我山谷路。
<br>
<br>书睢阳事後
<br>
<br>莫道睢阳覆我师，再兴唐祚匪公谁。
<br>流离颠沛义不辱，去就死生心自知。
<br>政使贺兰非长者，岂妨南八是男儿。
<br>乾坤震荡风尘晦，愁绝宗臣陷贼诗。
<br>
<br>书王氏梦锡扇
<br>
<br>压枝梅子大於钱，惭愧春光又一年。
<br>亭午无人初破睡，杜鹃啼在柳梢边。
<br>
<br>书舞阳西寺旧题处
<br>
<br>万事纷纷日日新，当时题壁是前身。
<br>寺僧物色来相访，我似昔人非昔人。
<br>
<br>叔父钓亭
<br>
<br>槛外溪风拂面凉，四围春草自锄荒。
<br>陆沈霜发为钩直，柳贯锦鳞缘饵香。
<br>影落华亭千尺月，梦通岐下六州王。
<br>麒麟卧笑功名骨，不道山林日月长。
<br>
<br>叔父给事挽词十首
<br>
<br>元佑宗臣考十科，公居八九未为多。
<br>功名身後无瑕点，孝友生知不琢磨。
<br>
<br>叔父给事挽词十首
<br>
<br>平生治狱有阴功，忠孝临民父母同。
<br>赣上樵夫谈卓令，宣城老吏识于公。
<br>
<br>叔父给事挽词十首
<br>
<br>三晋山河数十州，频年水旱不能秋。
<br>我公出把司农节，粟麦还于地上流。
<br>
<br>叔父给事挽词十首
<br>
<br>更生苦讼石中书，宰掾非人欲引裾。
<br>两猾论兵几败国，同时御史更谁如。
<br>
<br>叔父给事挽词十首
<br>
<br>曾发公家钜万钱，沟中襁褓却生全。
<br>三齐水後皆禾稼，不杀耕牛更可传。
<br>
<br>叔父给事挽词十首
<br>
<br>晋地无戎卧贼曹，民兵赐笏解弓刀。
<br>六年讲武儒冠在，不踏金门著战袍。
<br>
<br>叔父给事挽词十首
<br>
<br>军容百万转风雷，独料王师不战摧。
<br>三箧飞书公对狱，元丰天子照奸回。
<br>
<br>叔父给事挽词十首
<br>
<br>陇上千山汉节回，扫除民蜮不为灾。
<br>蜀茶总入诸蕃市，胡马常从万里来。
<br>
<br>叔父给事挽词十首
<br>
<br>廊庙从来不在边，黄扉青琐庆登贤。
<br>除书未试回天笔，何意佳城到马前。
<br>
<br>叔父给事挽词十首
<br>
<br>荣禄常思泽九宗，山摧梁坏并成空。
<br>百年遗恨谁昭洗，他日诸郎有父风。
<br>
<br>叔诲宿邀湖上之游以故不果往
<br>
<br>芰荷采尽荇田田，湖光价当酒十千。
<br>主人邀客殊未来，西风枕簟废书眠。
<br>睡罢书窗翻墨汁，龙蛇起陆云雨湿。
<br>晚筵红袖劝倾杯，公荣坐远酌不及。
<br>章台柳色未知秋，折与行人鞭紫骝。
<br>金城手种亦如此，今日摇落令人愁。
<br>双飞鸳鸯一朝只，舂鉏欲匹畏白鸥。
<br>风标公子诚自多，波净月明如鵾何。
<br>
<br>双涧寺二首
<br>
<br>二水奔奔鸣屋除，松林落日吼乌菟。
<br>老僧更有百岁母，白发身为反哺乌。
<br>
<br>双涧寺二首
<br>
<br>山韵江深屋翠崖，夜钟声自瓮中来。
<br>长松偃蹇苍龙卧，六月涧泉轰怒雷。
<br>
<br>双井茶送子瞻
<br>
<br>人间风日不到处，天上玉堂森宝书。
<br>想见东坡旧居士，挥毫百斛泻明珠。
<br>我家江南摘云腴，落磑霏霏雪不如。
<br>为君唤起黄州梦，独载扁舟向五湖。
<br>
<br>睡起
<br>
<br>柿叶铺庭红颗秋，薰炉沈水度衣篝。
<br>松风梦与故人遇，同驾飞鸿跨九州。
<br>
<br>睡起
<br>
<br>彷佛江南一梦中，虚堂尽日转温风。
<br>春深稍觉裌衣重，昼永不知樽酒空。
<br>
<br>睡起二首
<br>
<br>帘幕阴阴不见人，日斜窗影弄游尘。
<br>风和睡起鸟声乐，天地无私花柳春。
<br>
<br>睡起二首
<br>
<br>古来志士愿不辱，少在朝廷多在山。
<br>寄食生涯无定止，此心长到白云间。
<br>
<br>睡鸭
<br>
<br>山鸡照影空自爱，孤鸾舞镜不作双。
<br>天下真成长会合，两凫相倚睡秋江。
<br>
<br>司马文正公挽词四首
<br>
<br>元佑开皇极，功归用老成。
<br>惟深万物表，不令四时行。
<br>日者倾三接，天乎奠两楹。
<br>堂堂宁复有，埋玉恸佳城。
<br>
<br>司马文正公挽词四首
<br>
<br>国在多艰日，人如大雅诗。
<br>忠清俱没世，孝友是生知。
<br>加璧延诸老，櫜弓抚四夷。
<br>公身与宗社，同作太平基。
<br>
<br>司马文正公挽词四首
<br>
<br>献纳无虚日，居然迹已陈。
<br>清班区玉石，宝历顺星辰。
<br>更化思鸣鵙，遗书似获麟。
<br>易名无异论，今代两三人。
<br>
<br>司马文正公挽词四首
<br>
<br>毁誉盖棺了，于今名实尊。
<br>哀荣有王命，终始酌民言。
<br>蝉冕三公府，深衣独乐园。
<br>公心两无累，忧国爱元元。
<br>
<br>思亲汝州作
<br>
<br>岁晚寒侵游子衣，拘留幕府报官移。
<br>五更归梦三百里，一日思亲十二时。
<br>车上吐茵元不逐，市中有虎竟成疑。
<br>秋毫得失关何事，总为平安书到迟。
<br>
<br>思贤
<br>
<br>杨家事业绝当时，百家疏通问不疑。
<br>高文大册书鸿烈，润色论思禁林杰。
<br>堂堂司直社稷臣，谏有用否不辱身。
<br>劲气坐中掩虎口，忠言天上婴龙鳞。
<br>忍能持禄保卒岁，归去求田问四邻。
<br>今时此事久索漠，吾恐九原公可作。
<br>我来回首行路难，城郭参差夕照闲。
<br>风急饥乌噪乔木，孤坟牢落具茨山。
<br>
<br>四休居士诗三首
<br>
<br>无求不著看人面，有酒可以留人嬉。
<br>欲知四休安乐法，听取山谷老人诗。
<br>
<br>四休居士诗三首
<br>
<br>富贵何时润髑髅，守钱奴与拘官囚。
<br>太医诊得人间病，安乐延年万事休。
<br>
<br>四休居士诗三首
<br>
<br>一病能恼安乐性，四病长作一生愁。
<br>借问四休何所好，不令一点上眉头。
<br>
<br>四月丁卯对雨寄赵正夫
<br>
<br>公家常匆务，退食用寝讹。
<br>相思虽劳勤，书问不能多。
<br>时雨光万物，开云见羲和。
<br>乾坤有美意，畎浍未盈科。
<br>凯风吹南荣，官槐绿婆娑。
<br>鷾鸸将其匹，来巢自成家。
<br>於物无讥嫌，人亦不谁何。
<br>眷言生理拙，无地牧鸡鹅。
<br>丈人春秋高，雏鷇勤摩挲。
<br>在公每怀归，安得借明驼。
<br>畏涂失无乡，酌海持一蠡。
<br>平生未丝绳，寂寞长生窠。
<br>故人累累去，宰木上女萝。
<br>生存半白首，会面阻山河。
<br>赵侯秉金玉，不与世同波。
<br>从容觉差晚，鄙心寄琢磨。
<br>外物良难必，岁寒不改柯。
<br>
<br>四月末天气陡然如秋遂御祫衣游北沙亭观江涨
<br>
<br>沙岸人家报急流，船官解缆正夷犹。
<br>震雷将雨度绝壑，远水粘天吞钓舟。
<br>甚欲去挥白羽箑，可堪更著紫茸裘。
<br>平生得意无人会，浩荡舂鉏且自由。
<br>
<br>四月戊申赋盐万岁山中仰怀外舅谢师厚
<br>
<br>只今汉庞公，白发佐州郡。
<br>穷通视寒暑，仕已谁喜愠。
<br>长松卧涧底，桴溜多裂璺。
<br>未须论才难，世人无此韵。
<br>禅悦称性深，语端入理近。
<br>涣若开春冰，超然听年运。
<br>临民秉三尺，朱墨不可紊。
<br>传闻但言归，心许手自隐。
<br>欲知南陂稻，得几就收捃。
<br>胥疏江湖滨，不迩金玉训。
<br>濡需且肉食，觳觫恐钟衅。
<br>龙移山发洪，虎乳月生晕。
<br>竹声寒夏簟，辍寝中夜听。
<br>寄声向鹿门，傥赐劳苦问。
<br>
<br>寺斋睡起二首
<br>
<br>小黠大痴螳捕蝉，有余不足夔怜蚿。
<br>退食归来北窗梦，一江风月桃李船。
<br>
<br>寺斋睡起二首
<br>
<br>桃李无言一再风，黄鹂惟见绿葱葱。
<br>人言九事八为律，傥有江船吾欲东。
<br>
<br>嗣深尚书弟晬日
<br>
<br>骨秀已知骐骥子，性仁端是凤凰雏。
<br>不腾渥水称神俊，应出岐山作瑞符。
<br>渐指家人知姓字，试看屏上识之无。
<br>乃翁断狱多阴德，迳往高门待汝车。
<br>
<br>松下渊明
<br>
<br>南渡诚草草，长沙济艰难。
<br>夜半舟移岸，今无晋衣冠。
<br>松风自度曲，我弦不须弹。
<br>慧远香火社，遗民文字禅。
<br>虽非老翁事，幽尚亦可欢。
<br>客来欲开说，觞至不得言。
<br>
<br>宋夫人挽词
<br>
<br>往岁涂宫暗碧纱，倾城出祖路人嗟。
<br>松柟峰下迁华寝，雪月光中咽晓笳。
<br>有子今为二千石，同州才数两三家。
<br>儿孙满地厥衣举，不见归时桃李华。
<br>
<br>宋乔年真赞
<br>
<br>士之坎壈，以其智多。
<br>因坎壈以为师，用其多以见己。
<br>相遭於功名之会，图像麒麟。
<br>独行於寂寞之滨，照影溪壑。
<br>大者四时尔，小者风雨尔，
<br>岂真我哉。
<br>
<br>宋宗儒真赞
<br>
<br>宋子勃窣，心有古镜。
<br>朝四暮三，为笑不竞。
<br>於一捻一，犹著禅病。
<br>探丸起死，味药知性。
<br>忧患不入乎杯中，抱胡琴而风听。
<br>若乃脱冠袒裼，扪虱应客，
<br>目如愁胡，拊髀而呼。
<br>是必追橡栗於云杪，探水月於江湖，
<br>然後怏於心与。
<br>
<br>送伯氏入都
<br>
<br>贫贱难安处，别离更增悲。
<br>经营动北征，慈母待春衣。
<br>短菙驱瘦马，青草牧中嘶。
<br>送行不知远，可忍独归时。
<br>太华物华春，街柳啭黄鹂。
<br>九衢生紫烟，到家使人迷。
<br>知音者谁子，倦客无光辉。
<br>王侯不可谒，秣马兴言归。
<br>岂无他人游，不如我埙箎。
<br>陈书北窗下，此自有余师。
<br>
<br>送曹黔南口号
<br>
<br>摩围山色醉今朝，试问归程指斗杓。
<br>荔子阴成棠棣爱，竹枝歌是去思谣。
<br>阳关一曲悲红袖，巫峡千波怨画桡。
<br>归去天心承雨露，双鱼来报旧宾僚。
<br>
<br>送曹子方福建路运判兼简运使张仲谋
<br>
<br>曹侯黄须便弓马，从军赋诗横槊间。
<br>阿瞒文武如兕虎，远孙风气犹斑斑。
<br>昨解弓刀丞太仆，坐看收驹十二闲。
<br>远方不异辇毂下，诏遣中使哀恫鳏。
<br>吾闻斯民病盐策，天有雨露东南乾。
<br>谢君论河秉禹贡，诘难蠭起安如山。
<br>老郎不作患失计，凛然宜著侍臣冠。
<br>愿公不落谢君後，江湖以南尚少宽。
<br>百城阅人如阅马，泛驾亦要知才难。
<br>盐车之下有绝足，败群勿纵为民残。
<br>官焙荐璧天解颜，瀹汤试春聊加餐。
<br>子鱼通印蚝破山，不但蕉黄荔子丹。
<br>道逢使者汉郎官，清溪弭节问平安。
<br>天子命我参卿事，奋然相对亦可欢。
<br>回波一醉嘲栲栳，山驿官梅破小寒。
<br>
<br>送昌上座归成都
<br>
<br>昭学堂中有道人，龙吟虎啸随风云。
<br>雨花经席冷如铁，一縢日转十二轮。
<br>宝胜蓬蒿荒小院，埋没醯罗三只眼。
<br>个是江南五味禅，更往参寻莫担板。
<br>
<br>送晁道夫叔侄
<br>
<br>晁氏出西鄂，世家多艺文。
<br>文庄和鼎实，尚书亦大门。
<br>简编自襁褓，簪笏到仍昆。
<br>向来映轩冕，颇据要路津。
<br>恩勤均骨肉，四海一尧民。
<br>实咎晚相见，实惟诸晁孙。
<br>智囊似内史，笔力窥漆园。
<br>词林少根蔕，斯人今绝伦。
<br>我为折腰吏，绿绮网蛛尘。
<br>倾心得僚友，燕及脊令原。
<br>嘉肴味同和，弦诵声相闻。
<br>如人逃空虚，见似已解颜。
<br>何况金石交，乃其骨肉亲。
<br>二年吟枫叶，忘我木索勤。
<br>行行不忍别，共醉古柳根。
<br>樽前犹讲学，夏夜众星繁。
<br>念当侍白发，甘旨共兰荪。
<br>帆樯洒风雨，浪波出蛟鼋。
<br>持亲慎行李，强学加饭飧。
<br>革囊走官邮，寄书远相存。
<br>阿四去大农，六典与讨论。
<br>君到辇毂下，为问平生言。
<br>傥登邺王台，多话归参军。
<br>
<br>送陈季常归洛
<br>
<br>人生俱行役，何能如聚鹿。
<br>浮楂在江湖，邂逅一相触。
<br>天边数年别，故人有陈叔。
<br>谁云区区叶，车马肯来辱。
<br>清樽听夜语，常灺三四烛。
<br>剧谈连古今，天汉泻崖谷。
<br>高材叹加壮，所向动乖俗。
<br>我官尘土闲，强折腰不曲。
<br>饱饭逐人行，君来方拭目。
<br>汝颖无奇士，仆夫催结束。
<br>嗟如秋窗晖，来少去苦速。
<br>蚤吾接雍容，爱德心不足。
<br>岁晚托懿亲，清义乃愈笃。
<br>落日送河梁，鸣蝉度乔木。
<br>岁寒赠君何，唯有南溪竹。
<br>
<br>送陈氏女弟至石塘河
<br>
<br>富贵常多覆族忧，贱贫骨肉不相收。
<br>独乘舟去值花雨，寄得书来应麦秋。
<br>行李淮山三四驿，风波春水一双鸥。
<br>人言离别愁难遣，今日真成始欲愁。
<br>
<br>送陈萧县
<br>
<br>欲留君以陈遵投辖之饮，不如送君以陶令无弦之琴。
<br>酒嫌别後风吹醒，琴为无弦方见心。
<br>去夏雨余清夜醉，黄鹂不觉报春深。
<br>花枝柳色竞鲜好，乃是前日枯巧林。
<br>人生用舍四时可，壮士憔悴非独今。
<br>大夫黄绶领垂素，二十余年走尘土。
<br>盈车载书遣儿读，不悔早为文墨误。
<br>治声翕然先向东，古萧子国今万户。
<br>德性忠纯吏不欺，闺门孝友民所慕。
<br>麦陇童儿怜雉乳，冰天穷子兼襦袴。
<br>愔愔琴意如温风，乃知不必徽弦具。
<br>明月清河佳可游，官仓縻我不得去。
<br>白露为霜水一篙，秋香莲荡浮轻舠。
<br>此中亦有无弦意，相忆樽前把蟹螯。
<br>
<br>送醇父归蔡
<br>
<br>北风飘飘天作恶，枯木已无叶可落。
<br>寒溪溅溅声迫人，岁聿云莫惨不乐。
<br>此时陈子乃弃我，归将索綯亟乘屋。
<br>吾室尚潭潭，留君欲晤谈。
<br>掉头去不顾，明发解征骖。
<br>君来久相从，知我无所堪。
<br>好学勇如虎，读书青出蓝。
<br>有疑必考击，无奥不穷探。
<br>愧无洪钟响，十不答二三。
<br>慨予方食贫，予腹岂屡厌。
<br>藜羹稀糁芼，寒葅薄醯盐。
<br>虽欲苦留君，俎豆无加添。
<br>从来婚友闲，恩义亦云兼。
<br>草枯方兀兀，麦秀待渐渐。
<br>绿发佳少年，回首垂白髯。
<br>进德失盛时，时甯为人淹。
<br>经纶自封植，岂不如春蚕。
<br>此地决矣戒童仆，归旁南陔种兰菊。
<br>旅床夜夜悲蛩螿，行色村中异风俗。
<br>青灯白酒留故人，莫爱一醉至晓角。
<br>
<br>送邓慎思归长沙觐省
<br>
<br>邓侯过我解新鞿，潦倒犹能似旧时。
<br>西吧初除折腰尉，南陔常咏采兰诗。
<br>姓名已入飞龙榜，书信新传喜鹊知。
<br>何日家庭供一笑，绿衣便是者莱衣。
<br>
<br>送杜子卿归西淮
<br>
<br>雪意涔涔满面风，杜郎马上若征鸿。
<br>樽前谈笑我方惜，天外淮山谁与同。
<br>行望酒帘沽白蚁，醉吟诗句入丹枫。
<br>一时真赏无人，共尚忆江南把钓翁。
<br>
<br>送范德孺知庆州
<br>
<br>乃翁知国如知兵，塞垣草木识威名。
<br>敌人开户玩处女，掩耳不及惊雷霆。
<br>平生端有活国计，百不一试薶九京。
<br>阿兄两持庆州节，十年骐驎地上行。
<br>潭潭大度如卧虎，边头耕桑长儿女。
<br>折冲千里虽有余，论道经邦正要渠。
<br>妙年出补父兄处，公自才力应时须。
<br>春风旍旗拥万夫，幕下诸将思草枯。
<br>智名勇功不入眼，可用折箠笞羌胡。
<br>
<br>送高士敦赴成都钤辖二首
<br>
<br>玉钤金印临参井，控蜀通秦四十州。
<br>日下书来望鸿雁，江头花发醉貔貅。
<br>巴滇有马驹空老，林箐无人叶自秋。
<br>能为将军歌此曲，鸣机割锦与缠头。
<br>
<br>送高士敦赴成都钤辖二首
<br>
<br>捧日高宣事，东京四姓侯。
<br>军中闻俎豆，庙胜脱兜鍪。
<br>烧烛海棠夜，香衣药市秋。
<br>君平识行李，河汉接天流。
<br>
<br>送蛤蜊与李明叔诸公
<br>
<br>雪屋吹灯然豆萁，古来壮士亦长饥。
<br>广文不得载酒去，且咏太玄庖蛤蜊。
<br>
<br>送顾子敦赴河东三首
<br>
<br>头白书林二十年，印章今领晋山川。
<br>紫参可掘宜包贡，青铁无多莫铸钱。
<br>劝课农桑诚有道，折冲樽俎不临边。
<br>要知使者功多少，看取春郊处处田。
<br>
<br>送顾子敦赴河东三首
<br>
<br>家在江东不系怀，爱民忧国有从来。
<br>月斜汾沁催驿马，雪暗岢岚传酒杯。
<br>塞上金汤惟粟粒，胸中水镜是人材。
<br>遥知更解青牛句，一寸功名心已灰。
<br>
<br>送顾子敦赴河东三首
<br>
<br>揽辔都城风露秋，行台无妾护衣篝。
<br>虎头妙墨能频寄，马乳蒲萄不待求。
<br>上党地寒应强饮，两河民病要分忧。
<br>犹闻昔在军兴日，一马人间费十牛。
<br>
<br>送何君庸上赣石
<br>
<br>腊梅开尽欲凋年，痛饮千江壁底眠。
<br>江寒山瘦思亲友，归守平生二顷田。
<br>西昌万户深篁竹，楚国无人知白玉。
<br>欲附弦歌慰寂寥，弦断枯桐谁识曲。
<br>樽前顾曲客姓周，学问东山继先流。
<br>梅花恼人已落尽，真成何逊醉扬州。
<br>我今颌底髭半白，背世□□学春秋。
<br>此书百年锁蛛网，亦谓岁晚逢何休。
<br>荀侯画谋取垂棘，之奇贪贤无处适。
<br>大庾岭头烟雨中，万峰插天如剑直。
<br>苦怀行李冰绕须，野店酒旗可试沽。
<br>只今人才不易得，傥逢涤器试相如。
<br>
<br>送黄龙晓禅师住观音颂
<br>
<br>黄龙一卧十五年，搅潭惊起旧头角。
<br>张公搅潭是好心，但向西江起风雹。
<br>河阳新妇画蛾眉，老婆不可重新学。
<br>长连体上铺棘针，满钵饭飣铁菱角。
<br>有能欢喜受供养，聪明一一安排著。
<br>张公若问解何宗，食月虾蟆救月弓。
<br>
<br>送慧林明茶头颂
<br>
<br>慧林有一老人，恰似银瓮盛雪。
<br>彻底元无渗漏，旁观但知皎洁。
<br>有徒三百二百，木钻漫钻磐石。
<br>或遇东海鲤鱼，一棒令生羽翼。
<br>其余两两三三，归堂又要茶吃。
<br>上人南来云水，因行不妨掉臂。
<br>凤山修水东西，灵草春来满地。
<br>但令己事相应，归日驴驮不起。
<br>
<br>送焦浚明
<br>
<br>西瞻岷山兮东望峨眉，锦江清且涟漪。
<br>地灵山秀诞豪杰，来入中州振羽仪。
<br>相如傲万物，子云穷一经。
<br>黄金卖赋聘私室，白头大夫不公卿。
<br>穷阎卜肆闲，十步一豪英。
<br>竟无人识李仲元，不可屈致严君平。
<br>四君德音闭黄壤，只今垄头松柏声。
<br>我住叶公城，常如井底坐。
<br>不谓焦夫子，闻风肯来过。
<br>焦子初见我，如兰生幽林。
<br>春风为披拂，始得香满襟。
<br>中怀坦夷眉宇静，外慕淡薄天机深。
<br>花开鸟啼昼寂寂，酒阑烛明夜沈沈。
<br>人皆扶牵烂漫醉，子更把书求本心。
<br>二年与灯火，琢子之玉链我金。
<br>焦夫子，我以陋邦无人把书策，
<br>邂逅逢君得三益。胡为弃我忽远行，
<br>手捧嘉阳从事檄。焦夫子，
<br>君起为我舞，我其为君歌。
<br>君方跨马涉远道，湖外地少山川多。
<br>霜秋摇落天日远，西风翻翻水惊波。
<br>一筵谈笑遂相失，两地离愁各奈何。
<br>焦夫子，酒行君定起。
<br>此杯须百分，少别遂万里。
<br>归寻所种树，应已数千尺。
<br>试照嘉阳水，君发犹未白。
<br>古人不朽事，所愿更勉力。
<br>别後相逢岂在言，拭目看君进明德。
<br>
<br>送酒与毕大夫
<br>
<br>浅色官醅昨夜篘，一樽聊付卯时投。
<br>瓮边吏部应欢喜，殊胜平原老督邮。
<br>
<br>送酒与周法曹用前韵
<br>
<br>遥知谢法曹，诗句多夏景。
<br>闻道学书勤，墨池方一顷。
<br>大字苦未遒，小字逼智永。
<br>我有何郎樽，清江酝玉饼。
<br>还书及斗数，与君酌楠瘿。
<br>
<br>送舅氏野夫之宣城二首
<br>
<br>藉甚宣城郡，风流数贡毛。
<br>霜林收鸭脚，春网荐琴高。
<br>共理须良守，今年辍省曹。
<br>平生割鸡手，聊试发硎刀。
<br>
<br>送舅氏野夫之宣城二首
<br>
<br>试说宣城郡，停杯且细听。
<br>晚楼明宛水，春骑簇昭亭。
<br>（左禾右罷）稏丰圩户，桁杨卧讼庭。
<br>谢公歌舞处，时对换鹅经。
<br>
<br>
<br>送君庸
<br>
<br>北风吹雨薄寒生，人与蜡梅相照明。
<br>恨君草草渡江去，重约归时五凤笙。
<br>
<br>送李德素归舒城
<br>
<br>僧夏莫问途，麦秋宜煮饼。
<br>北寺旬休归，长廊六月冷。
<br>簟翻寒江浪，茶破苍璧影。
<br>李侯为我来，遽以归期请。
<br>青衿废诗书，白发违定省。
<br>荒畦当鉏灌，蠹简要签整。
<br>挽衣不可留，决去事幽屏。
<br>天恢猎德网，日饎养贤鼎。
<br>此士落江湖，熟思令人瘿。
<br>胸中吉祥宅，膜外荣辱境。
<br>婆娑万物表，藏刃避肯綮。
<br>人生要当学，安宴不彻警。
<br>古来惟深地，相待汲修绠。
<br>
<br>送刘道纯
<br>
<br>五松山下古铜官，邑居褊小水府宽。
<br>民安薄鱼少嚚讼，簿领未减一丘盘。
<br>胸中峥嵘书万卷，簸弄日月江湖间。
<br>稠人广众自神主，按剑之眼白相看。
<br>老身风波谙世味，如食橘柚知甘酸。
<br>麒麟图画偶然耳，半枕百年梦邯郸。
<br>平生樽俎宫亭上，涉世忘味皆朱颜。
<br>此时阿翁尚无恙，追琢秀句酬江山。
<br>堂堂今为蜕蝉去，五老偃蹇无往还。
<br>大梁城中笏拄颊，颌髭今成雪点斑。
<br>青云何必出公右，亨衢在天无由攀。
<br>椎鼓转船如病已，梦想楼台落星湾。
<br>子政诸儿喜文史，阿秤亦闻有笔端。
<br>丹徒布衣未可量，诗书且对藜藿盘。
<br>穴中生涯识阴雨，木末牖户知风寒。
<br>我今四壁恋微禄，知公未能长挂冠。
<br>
<br>送刘季展从军雁门二首
<br>
<br>刘郎才力耐百战，苍鹰下韝秋未晚。
<br>千里荷戈防犬羊，十年读书厌藜苋。
<br>试寻北产汗血驹，莫杀南飞寄书雁。
<br>人生有禄亲白头，可能一日无甘馔。
<br>
<br>送刘季展从军雁门二首
<br>
<br>石趺谷中玉子瘦，金刚窟前药草肥。
<br>仙家栟耘成白璧，道人煮掘起风痱。
<br>绛囊璀璨思盈斗，竹畚香甘要百围。
<br>到官莫道无来使，日日北风源雁归。
<br>
<br>送刘士彦赴福建转运判官
<br>
<br>秋叶雨堕来，冥鸿天资高。
<br>车马气成雾，九衢行滔滔。
<br>中有寂寞人，灵府扃锁牢。
<br>西风持汉节，骑从严弓刀。
<br>惟闽七聚落，惸独困吏饕。
<br>土弊禾黍恶，水烦鳞介劳。
<br>南驱将仁气，百城共一陶。
<br>察人极泾渭，问俗及豚羔。
<br>官闲得胜日，杖屦之林臯。
<br>人间阅忠厚，物外访英豪。
<br>
<br>送六十五弟贲南归
<br>
<br>风惊鸿雁行，吹落秋江上。
<br>为扫碧岩边，问叔今无恙。
<br>
<br>送吕知常赴太和丞
<br>
<br>我去太和欲期矣，吕君初得太和官。
<br>邑中亦有文字乐，惜不同君涧谷盘。
<br>观山千尺夜泉落，快阁六月江风寒。
<br>往寻佳境不知处，扫壁觅我题诗看。
<br>
<br>送密老位五峰
<br>
<br>我穿高安过萍乡，七十二渡遶羊肠。
<br>水边林下逢衲子，南北东西古道场。
<br>五峰秀出云雨上，中有宝坊如侧掌。
<br>去与青山作主人，不负法昌老禅将。
<br>栽松种竹是家风，莫嫌斗绝无来往。
<br>但得螺蛳吞大象，从来美酒无深巷。
<br>
<br>送莫郎中致仕归湖州
<br>
<br>霅上多高士，君今又乞身。
<br>中年谢事客，白日上升人。
<br>静泛苕溪月，闲尝顾渚春。
<br>滔滔夜行者，能不愧清尘。
<br>
<br>送彭南阳
<br>
<br>南阳令尹振华镳，三月春风困柳条。
<br>携手河梁愁欲别，离魂芳草不胜招。
<br>壼觞调笑平民讼，宾客风流醉舞腰。
<br>若见贤如武候者，为言来仕圣明朝。
<br>
<br>送蒲元礼南归
<br>
<br>元礼佳少年，俊气欲无敌。
<br>文章诗最豪，溟涨助笔力。
<br>三年叶公城，於我固多益。
<br>恨无荆鸡材，使君有羽翼。
<br>此行省亲闱，彩服耀春色。
<br>从容文字闲，固未旷子职。
<br>蕲春向鄂渚，曾不三四驿。
<br>吾师李武昌，金声而玉德。
<br>诚能勇一往，所进岂寸尺。
<br>江南後生秀，居多门下客。
<br>愿君从之游，琢磨就圭璧。
<br>斗酒清夜阑，缺月挂屋壁。
<br>鸡鸣马就辔，少别安足惜。
<br>人生共一世，谁能无行役。
<br>
<br>送钱一杲卿
<br>
<br>钱君佳少年，濯濯春月柳。
<br>开谈屡逼人，落笔若挥帚。
<br>凫雁菰蒲中，英材颇时有。
<br>同声倾夙期，异姓接婚友。
<br>冷官国北门，会面始八九。
<br>时时过薄饭，卯坐常至酉。
<br>今日得休沐，方醺步兵酒。
<br>闻子车马南，欲饯辄掣肘。
<br>温风媚行色，绿净无尘垢。
<br>鱼轩迎少妇，能献二亲寿。
<br>到家春已融，柔条可结纽。
<br>菱藻蔓平湖，钓船先入手。
<br>南雁正北来，蚤寄诗千首。
<br>
<br>送权郡孙承议归宜春
<br>
<br>宜春别驾乡丈人，来假庐陵二千石。
<br>虚舟无事鸥与游，良贾深藏客争席。
<br>诸公鞭朴立威名，公独爱民如父兄。
<br>诸公驭吏如束湿，公使人人得尽情。
<br>人情居官若邮传，假守摄丞尤自便。
<br>忧念公家眉不开，谁能勤民废寝膳。
<br>赠行欲借笔如椽，公不肯留鼓催船。
<br>归到宜春问春事，斑斑笋竿蕨破拳。
<br>廖侯为邦用诗礼，府中无事多燕喜。
<br>看公谈生面生春，更为乡园蓺桃李。
<br>
<br>送人赴举
<br>
<br>青衫乌帽芦花鞭，送君归去明主前。
<br>若问旧时黄庭坚，谪在人间今八年。
<br>
<br>送少章从翰林苏公余杭
<br>
<br>东南淮海惟扬州，国士无双秦少游。
<br>欲攀天关守九虎，但有笔力回万牛。
<br>文学纵横乃如此，故应当家有季子。
<br>时来谁能力作难，鸿雁行飞入道山。
<br>斑衣儿啼真自乐，从师学道也不恶。
<br>但使新年胜故年，即如常在郎罢前。
<br>
<br>送石长卿太学秋补
<br>
<br>长卿家亦但四壁，文君窥之介如石。
<br>胸中已无少年事，骨气乃有老松格。
<br>汉文新览天下图，诏山采玉渊献珠。
<br>再三可陈治安策，第一莫上登封书。
<br>
<br>送苏太祝归石城
<br>
<br>苏侯恃才颇跌宕，常欲立谈取将相。
<br>风期家世非一朝，於我今为丈人行。
<br>偶然把酒叶公城，胸怀披尽能谑浪。
<br>画烛如椽吐白虹，花枝围坐红相向。
<br>夜如何其不忍起，风吹日照离筵上。
<br>醉中一笑挥万金，眼前快意诚为当。
<br>仆夫结束底死催，马翻玉勒嘶归鞅。
<br>南驱面有千里尘，道远回首几惆怅。
<br>汉阳津上游女多，何日石城荡两桨。
<br>莫倚卢家有莫愁，便成翻手辜前赏。
<br>
<br>送王郎
<br>
<br>酌君以蒲城桑落之酒，泛君以湘累秋菊之英。
<br>赠君以黟川点漆之墨，送君以阳关墮泪之声。
<br>酒浇胸次之垒块，菊制短世之颓龄。
<br>墨以传万古文章之印，歌以写一家兄弟之情。
<br>江山千里俱头白，骨肉十年终眼青。
<br>连床夜语鸡戒晓，书囊无底谈未了。
<br>有功翰墨乃如此，何恨远别音书少。
<br>炊沙作糜终不饱，镂冰文章费工巧。
<br>要须心地收汗马，孔孟行世日杲杲。
<br>有弟有弟力持家，妇能养姑供珍鲑。
<br>儿大诗礼女丝麻，公但读书煮春茶。
<br>
<br>送魏君俞知宿迁
<br>
<br>魏侯得名能治剧，江湖作吏声籍籍。
<br>人言才似钜鹿公，诏书擢守二千石。
<br>前日见贤後得罪，艾封沾襟复自悔。
<br>牛刀割鸡不作难，看公来上宿迁最。
<br>
<br>送吴彦归番阳
<br>
<br>学省困齑盐，人材任尊奖。
<br>倥侗祝螟蛉，小大器罂瓬。
<br>诸生厌晚成，躐学要侩驵。
<br>摹书说偏旁，破义析名象。
<br>九鼎奏箫韶，爰居端不飨。
<br>青衿少到门，庭除昼闲敞。
<br>竹风交槐阴，三见秋气爽。
<br>时赖解事人，载酒直心赏。
<br>吴郎楚国材，幽兰秀榛莽。
<br>彦国吐嘉言，子将喜标榜。
<br>平生钦豪俊，久客慕乡党。
<br>虚斋延洒扫，薄饭荐腒鲞。
<br>诗句唾成珠，笑嘲惬爬痒。
<br>春夏频谢除，曾未厌来往。
<br>归雁多喜声，寒蝉停哀响。
<br>黄花满篱落，白蚁闹瓮盎。
<br>留君待佳节，忽忽戒徂两。
<br>亲戚伤离居，交游念畴曩。
<br>棋局无对曹，摴蒲失朋长。
<br>问君去为何，云物愁莽苍。
<br>寿亲发斑斑，千里劳梦想。
<br>家鸡藁头肥，寒鱼受罾网。
<br>甘旨蔌中厨，伊哑弄文襁。
<br>此行乐未央，安知川涂广。
<br>深秋上沧江，远水平如掌。
<br>人生要得意，壮士多旷荡。
<br>野鹤被笼樊，江鸥恋菰蒋。
<br>本来丘壑姿，不著刍豢养。
<br>寄声谢乡邻，为我具两桨。
<br>有路即归田，君其信非诳。
<br>
<br>送贤师往泸州为两驱乌乞度牒钱颂
<br>
<br>一凤将两雏，往乞五色羽。
<br>谁有大势力，成此拮据心。
<br>若无出家心，勤苦难成就。
<br>但令发弘誓，谁不起慈悲
<br>
<br>送谢公定作竟陵主簿
<br>
<br>谢公文章如虎豹，至今斑斑在儿孙。
<br>竟陵主簿极多闻，万事不理专讨论。
<br>涧松无心古须鬣，天球不瑑中粹温。
<br>落笔尘沙百马奔，刻谈风霆九河翻。
<br>胸中恢疏无怨恩，当官持廉庭不烦。
<br>吏民欺公亦可忍，慎勿惊鱼使水浑。
<br>汉滨耆旧今谁存，驷马高盖徒纷纷。
<br>安知四海习凿齿，拄笏看度南山云。
<br>
<br>送徐景道尉武宁二首
<br>
<br>李苦少人摘，酒醇无巷深。
<br>当官莫避事，为吏要清心。
<br>葛藟松千尺，寒泉绠百寻。
<br>公朝有汲引，吾子茂徽音。
<br>
<br>送徐景道尉武宁二首
<br>
<br>黄绶补一尉，还依水竹居。
<br>身随南渡马，书寄北来鱼。
<br>风俗谙邻并，艰难试事初。
<br>官闲莫歌舞，教子诵诗书。
<br>
<br>送徐隐父宰余干二首
<br>
<br>地方百里身南面，翻手冷霜覆手炎。
<br>赘婿得牛庭少讼，长官斋马吏争廉。
<br>邑中丞掾阴桃李，案上文书略米盐。
<br>治状要须闻岂弟，此行端为霁威严。
<br>
<br>送徐隐父宰余干二首
<br>
<br>天上麒麟来下瑞，江南橘柚间生贤。
<br>玉台书在犹骚雅，孺子亭荒只草烟。
<br>半世功名初墨绶，同兄文字直青钱。
<br>割鸡不合庖丁手，家传风流更著鞭。
<br>
<br>送薛乐道知郧乡
<br>
<br>黄山叶县连墙居，谢公席上对摴蒱。
<br>双鬟女弟如桃李，早许归我舍中雏。
<br>平生同忧共安乐，岁晚相看青云衢。
<br>去年樽酒辇毂下，各喜身为反哺乌。
<br>城头归乌尾毕逋，春寒啄雪送行车。
<br>解佩我无明月珠，折柳不对千里驹。
<br>念君胸中极了了，作吏办事犹诗书。
<br>浊酒挽人作年少，关防心地亦时须。
<br>郧乡县古民少讼，但问自己不关渠。
<br>登临一笑双白发，宜城冻笋供行厨。
<br>人生此乐他事无，行李道出汉南都。
<br>寄声诸谢今何如，谢公书堂迷竹坞。
<br>手种竹今青青否，我思谢公泪成雨，
<br>属公去洒穰下土。
<br>
<br>送彦孚主簿
<br>
<br>斯文当两都，江夏世无双。
<br>叔度初不言，汉庭望风降。
<br>中间眇人物，潜伏老崆谾。
<br>本朝开典礼，棫朴作株桩。
<br>世父盛文藻，如陆海潘江。
<br>三战士皆北，韔弓锦韬杠。
<br>白衣受传诏，短命终萤窗。
<br>梦升卧南阳，耆旧无两庞。
<br>空鑱欧阳铭，松风悲陇泷。
<br>四海群从间，尔来颇琤淙。
<br>主簿吾宗秀，其能任为邦。
<br>躯干虽眇小，勇沉鼎可扛。
<br>择师别陈许，取友观羿逄。
<br>折腰佐髯令，邑讼销吠尨。
<br>时邀府中饮，下箔蜡烧釭。
<br>红裳笑千金，清夜酒百缸。
<br>同僚有恶少，嘲谑语乱哤。
<br>君但隐几笑，诸老叹敦厖。
<br>况乃工朱墨，气和信甚矼。
<br>持此应时须，十年拥麾幢。
<br>相逢常鞅掌，衙鼓趋(上鼔下夅)。
<br>簿书败清谈，汗颜吏枞枞。
<br>临分何以赠，要我赋兰茳。
<br>黄华虽众笑，白雪不同腔。
<br>野人甘芹味，敢馈厌羊羫。
<br>顾子百短拙，饱腹戆胮肛。
<br>惟思解官去，一丘事耕(左耒右鬯下換ハ夊。
<br>君当取富贵，钟鼓罗击撞。
<br>伏藏鼪鼯径，犹想足音跫。
<br>
<br>送杨瓘雁门省亲二首
<br>
<br>执戟老翁年七十，人看生理亦无聊。
<br>草玄事业窥周易，作赋声名动汉朝。
<br>今见远孙勤翰墨，还持遗藁果箪瓢。
<br>三年乡校趋晨鼓，一日边城听夜刁。
<br>野饭盈盘厌葱韭，春风半道解狐貂。
<br>归时定倒迎门屣，问雁安能学度辽。
<br>
<br>送杨瓘雁门省亲二首
<br>
<br>蜀客出衰世，独升邹鲁堂。
<br>蚊虻观得失，虎豹擅文章。
<br>吾子已强学，草玄宜不忘。
<br>江河须畎浍，松柏要冰霜。
<br>马策路千里，雁门书数行。
<br>旨甘君有妇，尺璧爱分光。
<br>
<br>送张材翁赴秦佥
<br>
<br>金沙酴醾春纵横，提壶栗留催酒行。
<br>公家诸公酌我醉，横笔送晚延月明。
<br>此诗诸儿皆秀发，酒间乞书藤纸滑。
<br>北门相见後十年，醉语十不省七八。
<br>吏事衮衮谈赵张，乃是樽前绿发郎。
<br>风悲松丘忽三岁，更觉绿竹能风霜。
<br>去作将军幕下士，犹闻防秋屯虎兕。
<br>只今陛下思保民，所要边头不生事。
<br>短长不登四万日，愚智相去三十里。
<br>百分举酒更若为，千户封侯傥来尔。
<br>
<br>送张沙河游齐鲁诸邦
<br>
<br>张侯去沙河，三食邺下麦。
<br>笔力望晁董，颇遗俗眼白。
<br>平生学经纶，胸中负奇画。
<br>未论功活人，饱饭不常得。
<br>妻寒尚宾敬，儿饿犹笔墨。
<br>侧闻共伯城，鱼稻颇宜客。
<br>又持尘生甑，欲往立四壁。
<br>平生贷米家，十辈来簿责。
<br>囊无孔方兄，面有在陈色。
<br>守株伺投兔，岁晚将何获。
<br>广道无人行，春风转沙石。
<br>栖栖马如狗，去谒东侯伯。
<br>布衣未可量，苍髯身八尺。
<br>鱼乾要斗水，士困易为德。
<br>譬之举大木，人借一臂力。
<br>诸公感意气，岂待故相识。
<br>吾穷乏祖饯，折柳当马策。
<br>
<br>送张天觉得登字
<br>
<br>张侯起巴渝，翼若垂天鹏。
<br>历诋汉诸公，霜风拂觚棱。
<br>去国行万里，淡如云水僧。
<br>归来头亦白，小试不尽能。
<br>湖海尚豪气，有人议陈登。
<br>持节三晋邦，典刑寄哀矜。
<br>公家有闲日，禅窟问香灯。
<br>因来叙行李，斩寄老崖藤。
<br>
<br>送张仲谋
<br>
<br>竹鸡相呼泥滑滑，夜雨连明溪涨阔。
<br>门前马作远行嘶，乃是张侯来访别。
<br>入门下马未暖席，猛如秋鹰欲飞掣。
<br>黄花可浮惜别杯，官沽苦酸不堪设。
<br>张侯少年气高秀，太菙孤峰带冰雪。
<br>袖中日日有新诗，正与秋虫同一律。
<br>吏曹不能弄以事，太尉家儿尽英悊。
<br>穷愁寂寞双凫县，唯子可输肝胆说。
<br>游君宫室如芝兰，於我弟兄比瓜葛。
<br>相亲更觉相去难，挽断衫袖不忍诀。
<br>缅怀君家方盛时，乃翁屡把连城节。
<br>北使初随富亳州，万死弗顾探虎穴。
<br>煌煌忠槩奖王命，汝等於今仕朝列。
<br>稍开塞上秋草黄，螗螂怒臂当车辙。
<br>将军西拥十万师，谋士各伸三寸舌。
<br>胡不还家读父书，上疏论兵款又阙。
<br>燕然山石可磨镌，谁能御子勒勋伐。
<br>功业未成且自爱，早寄书来慰饥渴。
<br>
<br>送张子列茶
<br>
<br>斋余一椀是常珍，味触色香当几尘。
<br>借问深禅长不卧，何如官路醉眠人。
<br>
<br>送郑彦能宣德知福昌县
<br>
<br>往时河北盗横行，白昼驱人取城郭。
<br>唯闻不犯郑冠氏，犬卧不惊民气乐。
<br>秖今化民作锄耰，田舍老翁百不忧。
<br>铜章去作福昌县，山中读书民有秋。
<br>福昌爱民如父母，当官不扰万事举。
<br>用才之地要得人，眼中虚席十四五。
<br>不知诸公用心许，鲁恭卓茂可人否。
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
