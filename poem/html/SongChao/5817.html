<HTML>
<HEAD>
<TITLE>陆游诗全集（十） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangHou/">唐后诗选</a> <font color=4C4C4C>&gt;&gt; </font><a href="../../html/SongChao/">宋朝诗选</a> <FONT color=#BCB6A0>&gt;&gt;</font> 陆游诗全集（十）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>陆游诗全集（十）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-29&nbsp;&nbsp;文章类别:宋朝诗选&nbsp;&nbsp;阅读次数:<script language=javascript src="../../hits.php?articleid=5817"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'陆游诗全集（十）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[陆游诗全集（十）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 排闷 
<br>曾携一剑远从戎，秦赵关河顾盼中。
<br>老去功名无复梦，凌烟分付黑头公。
<br>
<br>排闷
<br>
<br>四十从军渭水边，功名无命气犹全。
<br>白头烂醉东吴市，自拔长刀割彘肩。
<br>
<br>排闷
<br>
<br>西塞山前吹笛声，曲终已过雒阳城。
<br>君能洗尽世间念，何处楼台无月明！
<br>
<br>排闷
<br>
<br>万里风中寄断蓬，古来虚死几英雄？
<br>拔山力与回天势，不满先生一笑中。
<br>
<br>排闷
<br>
<br>风霜九月冷飕飀，湖海飘然一布裘。
<br>亲见宓羲初画卦，转头三十万春秋
<br>
<br>蟠龙瀑布
<br>
<br>远望纷珠缨，近观转雷霆。
<br>人言水出奇，意使行人惊。
<br>人惊我何得，定非水之情。
<br>水亦有何情，因物以赋形；
<br>处高势趋下，岂乐与石争。
<br>退之亦隘人，强言不平鸣。
<br>古来贤达士，初亦愿躬耕，
<br>意气或感激，邂逅成功名。
<br>
<br>盆池
<br>
<br>雨送疏疏响，风吹细细纹。
<br>犹稀绿萍点，已映小鱼群。
<br>傍有一拳石，又生肤寸云。
<br>我来闲照影，一笑整纶巾。
<br>
<br>盆池
<br>
<br>寒溜初通後，新荷未长时。
<br>谁持大圜镜，为我照须眉？
<br>
<br>盆池
<br>
<br>人生何处不儿嬉，一世元知孰是非。
<br>汲井埋盆凿苔破，敲针作钓得鱼归。
<br>萧萧菰叶风声细，嫋嫋苹花雨点稀。
<br>并舍老翁能喜事，为添拳石象苔矶。
<br>
<br>盆池
<br>
<br>门外江涛涌雪堆，埋盆作沼亦何哉？
<br>儿曹不解渠翁意，新脱风波嶮处来。
<br>
<br>烹茶
<br>
<br>麴生可论交，正自畏中圣；
<br>年来衰可笑，茶亦能作病。
<br>噎呕废晨飧，支离失宵瞑。
<br>是身如芭蕉，宁可与物竞。
<br>兔瓯试玉尘，香色两超胜。
<br>把玩一欣然，为汝烹茶竟。
<br>
<br>蓬户
<br>
<br>蓬户真堪设爵罗，岁时野老自相过。
<br>人情静处看方见，诗句穷来得最多。
<br>枕上长歌时激烈，樽前一笑且婆娑。
<br>白头万事都经遍，莫为悲伤损太和。
<br>
<br>蓬莱阁闻大风
<br>
<br>天风摇荡万松声，卷海颓山得我惊。
<br>触灩澦堆秋起柂，鏖皋兰下夜还营。
<br>荷戈老气纵横在，看剑新诗欬唾成。
<br>兴尽却寻湖上路，醉看月堕斗杓倾。
<br>
<br>蓬莱馆午憩
<br>
<br>驿门系马听蝉吟，翻动平生万里心。
<br>桥畔笛声催日落，城边草色带烟深。
<br>关河历历功名晚，岁月悠悠老病侵。
<br>忆戍梁州如昨日，凭阑西望一沾襟。
<br>
<br>蓬莱行
<br>
<br>山峭插云海，楼高入烟霄，
<br>不知何宫殿，东望郁迢嶢。
<br>是时青童君，初散通明朝，
<br>风涛中破裂，涌出黄金桥，
<br>授我玉芝房，服之尘念消。
<br>凡骨一朝换，八极坐可超。
<br>
<br>蓬门
<br>
<br>莫笑蓬门雀可罗，老农正要养天和。
<br>穿林袅袅孙登啸，叩角呜呜甯戚歌。
<br>睡美到明三展转，饭甘捧腹一摩挲。
<br>床头更听糟床注，造物私吾亦已多。
<br>
<br>郫县道中思故里
<br>
<br>衰发不胜簪，驰驱岂复堪。
<br>客魂迷剑外，归思满天南。
<br>江路滩声壮，云停雪意酣。
<br>空怀小丛碧，细酌破吴柑。
<br>
<br>琵琶
<br>
<br>西蜀琵琶逻逤槽，梨园旧谱郁轮袍。
<br>绣筵银烛燕宫夜，一饮千锺未足豪。
<br>
<br>贫病
<br>
<br>贫至今年剧，真无地置锥。
<br>判愁停贳酒，忍病罢迎医。
<br>性嬾非关老，天穷岂坐诗？
<br>秋风还欲到，便可数期颐。
<br>
<br>贫病
<br>
<br>行年七十尚携鉏，贫悴还如白紵初。
<br>好事邻僧勤送米，过门溪友强留鱼。
<br>客来旋过墙头酒，睡起闲抽架上书。
<br>要信荣枯元不动，胸中浩浩著空虚。
<br>
<br>贫病
<br>
<br>穷愁病思两茫茫，衰发元知合变霜。
<br>酒要解酲犹有策，食求祝噎更无方。
<br>凋零坐上亲朋少，寂寞人间岁月长。
<br>默计有时还自幸，幼安垂老始归乡。
<br>
<br>贫病戏书
<br>
<br>得米还忧无束薪，今年真欲甑生尘。
<br>椎奴跣婢皆辞去，始觉卢仝未苦贫。
<br>
<br>贫病戏书
<br>
<br>头痛涔涔齿动摇，医骄折简不能招。
<br>亦知客疾无根柢，少健还能起负樵。
<br>
<br>贫歌
<br>
<br>寿居福之首，贫为士之常。
<br>造物赋我贫，乃以寿见偿。
<br>处常而受福，每恐不得当。
<br>掬涧以沃渴，屑柏以为粮；
<br>虽云未免饥，何至死道傍。
<br>犹胜辽东丁，化鹤还故乡。
<br>
<br>贫居
<br>
<br>囊空如客路，屋窄似僧寮。
<br>得饭多菰米，烹蔬半药苗。
<br>草生初失径，笋放欲干霄。
<br>不道弓旌误，虞人自畏招。
<br>
<br>贫居即事
<br>
<br>筮易常逢坎，推星但值箕。
<br>老虽齐渭叟，穷不减湘累。
<br>巷月鸣衣杵，庖烟爨豆萁。
<br>秋深病良已，且复强伸眉。
<br>
<br>贫居即事
<br>
<br>地偏人罕到，秋晚日犹长。
<br>病去筇枝赘，家贫菜粥香。
<br>流泉通药垄，积雨润书囊。
<br>欲谱幽居事，疏慵久未遑。
<br>
<br>贫居即事
<br>
<br>月黑枭鸣树，灯残鼠穴墙。
<br>床空围纸被，室静爇枫香。
<br>不恨言伤直，惟忧欲败刚。
<br>回头顾名利，百世永相忘。
<br>
<br>贫居即事
<br>
<br>米竭炊烟静，村深客屦稀。
<br>庭除荒宿莽，篱落带斜晖。
<br>风恶披书卷，鸥驯傍钓矶。
<br>邻家殊耐久，相伴荷锄归。
<br>
<br>贫居即事
<br>
<br>意绪丧家狗，形骸槁木枝。
<br>曲肱虽自适，纵理固当饥。
<br>买絮初寒後，畦蔬小雨时。
<br>穷途何用卜，吾道即蓍龟。
<br>
<br>贫居即事
<br>
<br>守道常违俗，存心不愧天。
<br>终年饥过半，动步谤居前。
<br>力倦少行立，气昏多睡眠。
<br>今宵风月好，扶杖到溪边。
<br>
<br>贫居时一肉食尔戏作
<br>
<br>身老便居僻，山寒喜屋低。
<br>时犹赖僧米，那惜贷邻醯。
<br>汤饼挑春荠，盘餐设冻齑。
<br>怪来食指动，异味得豚蹄。
<br>
<br>贫乐
<br>
<br>萧然曲肱地，自号直心翁。
<br>拙宦三灾过，劳生一笑空。
<br>新蔬经雨绿，晚稻得霜红。
<br>饱食真无事，浩歌明月中。
<br>
<br>贫舍写兴
<br>
<br>深山木食犹堪饱，上古巢居亦自安。
<br>麦饭早庐吾已过，故应高卧有余欢。
<br>
<br>贫舍写兴
<br>
<br>粲粲新霜缟瓦沟，离离寒菜入盘羞。
<br>赘童拥篲扫枯叶，瞶婢挑灯缝破裘。
<br>
<br>贫甚卖常用酒杯作诗自戏
<br>
<br>桃李成尘浑不数，海棠也作臙脂雨；
<br>清明未到春已空，枝上流莺替人语。
<br>逢春日日合醉归，莫笑典衣穷杜甫。
<br>生时不肯浇舌本，死後空持酹坟土。
<br>门前三百里湖光，天与先生作醉乡。
<br>银杯羽化不须叹，多钱使人生窟郎。
<br>
<br>贫甚戏作长句示邻曲
<br>
<br>百屋堆钱四壁空，人生志愿孰能同？
<br>萧条齿发难藏老，冷落杯盘可讳穷？
<br>斸笋不思鄣夏日，典衣那计御霜风。
<br>知心幸有邻翁在，一笑相从草莽中。
<br>
<br>贫甚戏作绝句
<br>
<br>俸禄无余退即耕，市人指笑太清生。
<br>从今惜取青鞋底，祗向云边水际行。
<br>
<br>贫甚戏作绝句
<br>
<br>处穷上策更谁如，日晏犹眠为腹虚。
<br>尚阙邻僧分供米，敢烦地主送园蔬。
<br>
<br>贫甚戏作绝句
<br>
<br>贷米东村待不回，钵盂过午未曾开。
<br>饥肠雷动寻常事，但误生台两鹊来。
<br>
<br>贫甚戏作绝句
<br>
<br>北齑孤坐破三更，庭户无人有月明。
<br>数种裤襦秋未赎，羡他邻巷捣衣声。
<br>
<br>贫甚戏作绝句
<br>
<br>灶突无烟甑有尘，颓垣破屋越溪滨。
<br>老鳏狂怪谁嗔责，日日行歌独卖薪。
<br>
<br>贫甚戏作绝句
<br>
<br>行遍天涯等断蓬，作诗博得一生穷。
<br>可怜老境萧萧梦，常在荒山破驿中。
<br>
<br>贫甚戏作绝句
<br>
<br>读书但觉惭轮扁，补吏非能去箭张。
<br>白发归为林下叟，固应饥下餍糟糠。
<br>
<br>贫甚戏作绝句
<br>
<br>籴米归迟午未炊，家人窃闵乃翁饥。
<br>不知弄笔东窗下，正和渊明乞食诗。
<br>
<br>贫甚自励
<br>
<br>忍病停朝药，捐书省夜灯。
<br>都门下第客，山寺退居僧。
<br>天每临幽隐，人何与废兴？
<br>能轻马千驷，肯慕稷三升！
<br>
<br>贫甚作短歌排闷
<br>
<br>间何阔，逢诸葛，
<br>畏人常忧不得活。事不谐，
<br>问文开，不蹋权门更可哀。
<br>即今白发如霜草，一饱茫然身已老。
<br>惟有躬耕差可为，卖剑买牛悔不早。
<br>年丰米贱身独饥，今朝得米无薪炊。
<br>地上去天八万里，空自呼天天岂知！
<br>
<br>贫述
<br>
<br>寒生肌粟苦衣单，瘦减头围觉帽宽。
<br>荒寂在家犹逆旅，穷空养老亦蔬餐。
<br>柴青灶突腾烟细，膏尽灯缸照字难。
<br>犹喜新醅三斗熟，半窗梅影助清欢。
<br>
<br>贫叹
<br>
<br>贫到今年极，萧然四壁家。
<br>弊袍生虮虱，粗饭杂泥沙。
<br>浩浩乾坤大，茫茫岁月赊。
<br>故乡烟水窟，别拟卜生涯。
<br>
<br>贫叹
<br>
<br>老叟年年病，书生世世贫。
<br>盗宁窥破橐，雀亦弃空囷。
<br>屋坏须撑挂，衣穿厌补纫。
<br>今朝风日美，且复过比邻。
<br>
<br>贫中自戏
<br>
<br>种枳为篱草结庐，人间知足更谁如？
<br>涧深松老忘荣谢，天阔云闲任卷舒。
<br>门冷并无残客迹，家贫常读绝编书。
<br>有金可散还关念，多事从来笑汉疏。
<br>
<br>频夜梦至南郑小益之间慨然感怀
<br>
<br>身似庵居老病僧，罢参不复系行縢。
<br>梦中忽在三泉驿，庭树鸣枭鬼弄灯。
<br>
<br>频夜梦至南郑小益之间慨然感怀
<br>
<br>客枕梦游何处所，梁州西北上危台。
<br>雪云不隔平安火，一点遥从骆谷来。
<br>
<br>平都山
<br>
<br>名山近江步，蜡屐得闲行。
<br>奔鹿冲人过，藏丹彻夜明。
<br>唐碑多断蚀，梁殿半欹倾。
<br>洞口云常涌，檐牙柏再荣。
<br>行逢负笼客，卧听送船声。
<br>乞我诛茆地，灵苗得共烹。
<br>
<br>平明出小东门观梅
<br>
<br>知心多别离，慰眼易零落。
<br>东风吹梅花，烂漫照城郭。
<br>晴日千堆雪，偏宜马上看。
<br>逢迎无几日，不惜犯春寒。
<br>明年花发时，我在两京道。
<br>花香固无尽，我亦未遽老。
<br>脱帽发如漆，看花心未灰。
<br>平戎那得妨持酒，会有诗传剑外来。
<br>
<br>平羌道中望峨眉山慨然有作
<br>
<br>白云如玉城，翠岭出其上。
<br>异境忽堕前，心目久荡漾。
<br>别来二百日，突兀喜亡恙。
<br>飞僊遥举手，唤我一税鞅。
<br>此行岂或使，屏迹事幽旷。
<br>何必故山归，更破万里浪。
<br>
<br>平生
<br>
<br>平生涉世似虚舟，不著胸中一点愁。
<br>已用浮云看富贵，肯缘华屋叹山丘？
<br>戴溪寒酿千峰雪，严濑声酣七里秋。
<br>好景人间随处有，未埋白骨且闲游。
<br>
<br>平水
<br>
<br>水悍溪桥败，沙颓野径移。
<br>年华入诗卷，心事付筇枝。
<br>雨霁鹁鸠喜，春归鶗鳺知。
<br>客庖消底物，麦饭荐蕝丝。
<br>
<br>平水
<br>
<br>旅饭风埃小市傍，却呼拄杖踏斜阳。
<br>可怜陌上离离草，一种逢春各短长！
<br>
<br>平水道中
<br>
<br>处处陂水满，家家巢燕忙。
<br>叶舒桑渐闇，穗重麦初昂。
<br>高下山花发，青红粉饵香。
<br>亦知时节好，老大自悲伤。
<br>
<br>平水小憩
<br>
<br>蓐食草庵中，肩舆小市东。
<br>雾收山淡碧，云漏日微红。
<br>酒旆村场近，罾船浦漵通。
<br>平生喜行路，小住莫匆匆。
<br>
<br>平昔
<br>
<br>平昔飘然林下僧，更堪衰与病相乘。
<br>残年已任身生死，一念犹关道废兴。
<br>皎皎初心质天地，兢兢晚节蹈渊冰。
<br>子孙勿厌藜羹薄，此是吾家无尽灯。
<br>
<br>平阳驿舍梅花
<br>
<br>江路轻阴未成雨，梅花欲过半沾泥。
<br>远来不负东皇意，一绝清诗手自题。
<br>
<br>平云亭
<br>
<br>满榼芳醪何处倾，金鳌背上得同行。
<br>天垂绿野三边尽，云与朱阑一样平。
<br>烟树微茫疑误墨，风松萧瑟有新声。
<br>黄花未吐无多恨，也胜湘累拾落英。
<br>
<br>凭栏
<br>
<br>蝉嘒晚尤壮，鸦栖久未安。
<br>不成浮舴艋，故作凭阑干。
<br>露重倾荷盖，风尖蹙芡盘。
<br>新秋动归思，更觉五湖宽。
<br>
<br>屏迹
<br>
<br>昔者航涛江，云山迎我东，
<br>击楫誓江神，永托冥冥鸿。
<br>十年桑榆暖，万事马牛风。
<br>迩来愈屏迹，庭户深蒿蓬。
<br>就瓮挹新醅，傍畦撷晚菘。
<br>邻曲或念我，小鲜亦时供。
<br>喟然抚几叹，恨今已龙锺；
<br>向使早十年，何媿柴桑翁！
<br>
<br>屏迹
<br>
<br>屏迹乱山中，观身槁木同。
<br>桑麻安旧业，薪水付村童。
<br>不散婴儿朴，常存太古风。
<br>一钱无用处，那复计囊空。
<br>
<br>屏迹
<br>
<br>饭熟起开钵，困来徐倒床。
<br>无狂安取圣？有短始知长。
<br>养道褐怀玉，露才锥出囊。
<br>聊须唤儿稚，细细话耕桑。
<br>
<br>破屋叹
<br>
<br>我年四十时，筑舍受一廛；
<br>岁月不贷人，殆将五十年。
<br>初非楩柟材，既久理岂全。
<br>惨淡窘风雨，亦复补破穿。
<br>竹椽与绳枢，岂敢求牢坚。
<br>今朝忽自顾，衰疾方沉绵，
<br>不知此残躯，与屋谁先颠？
<br>粥药幸粗给，儿稚满目前。
<br>歛藏虽甚薄，犹胜死道边。
<br>一笑推枕起，无酒亦陶然。
<br>
<br>仆顷在征四大幕登高望关辅乐之每冀王师拓定得卜居焉暇日记此意以示子孙
<br>
<br>八月残暑退，秋声满庭树。
<br>岂无四方志，衰病迫霜露。
<br>辽东黄头奴，稔恶天震怒。
<br>南北会当一，老我悲不遇。
<br>子孙勉西迁，俗厚吾所慕。
<br>约己收孤嫠，教子立门户。
<br>黍稌暗阡陌，鹑雉足匕箸。
<br>永为河渭民，勿惮关山路。
<br>
<br>莆阳饷荔子
<br>
<br>江驿山程日夜驰，筠笼初拆露犹滋。
<br>星球皱玉虽奇品，终忆戎州绿荔枝。
<br>
<br>莆阳昭武延平送兵渐集戏书
<br>
<br>鼓声晨紞紞，角声暮呜呜。
<br>作官了何事，空叹岁月徂。
<br>送兵稍稍集，秣马脂吾车。
<br>风霜迫摇落，残暑亦已无。
<br>野渡明丹枫，破驿吹黄榆。
<br>聊收作诗料，未用厌征途。
<br>
<br>曝旧画
<br>
<br>故箧开缄一怆情，断缣残幅尚知名。
<br>翩翩戏鹊如相语，汹汹惊涛觉有声。
<br>柳暗正当烟未歛，花穠仍值雨初晴。
<br>百年手泽存无几，虫蠹尘侵秖涕横。
<br>
<br>曝书偶见旧稿有感
<br>
<br>日满晴轩理蠹鱼，壮游回首一欷歔！
<br>凄凉王粲从军作，零落相如谏猎书。
<br>歌吹恍思登北固，弓刀谁记渡南沮？
<br>虎头本久功名相，归老林间计未疏。
<br>
<br>七十
<br>
<br>七十残年百念枯，桑榆元不补东隅。
<br>但存隐具金鸦觜，那梦朝衣玉鹿卢。
<br>身世蚕眠将作茧，形容牛老已垂胡。
<br>客来莫问先生处，不钓娥江即镜湖。
<br>
<br>七十二岁吟
<br>
<br>七十人言自古稀，我今过二未全衰。
<br>读书似走名场日，许国如骑战马时。
<br>秋晚雁来空自感，夜阑酒尽不胜悲。
<br>渭滨星霣逾千载，一表何人继出师！
<br>
<br>七十三吟
<br>
<br>七十三年事事新，涵濡幸作六朝民。
<br>发无可白方为老，酒不能赊始觉贫。
<br>末路已悲身是客，此心犹与物为春。
<br>柴门勿谓常岑寂，时有乡邻请药人。
<br>
<br>七十一翁吟
<br>
<br>七十一翁心事阑，坐叨祠禄养衰残。
<br>樽中无酒但清坐，架上有书犹纵观。
<br>吏部齿摇心怅望，将军髀满泪丸澜。
<br>客来共饭增羞涩，小摘山蔬不掩盘。
<br>
<br>七月八日马上作
<br>
<br>沟水浸新月，街槐生碧烟。
<br>明河七夕後，倦马五门前。
<br>小市灯初闹，高楼鼓已传。
<br>赋诗宽客恨，哦罢却凄然。
<br>
<br>七月二日夜赋
<br>
<br>鄙人志趣在渔樵，四十年来负圣朝。
<br>本耻弹冠良易挂，未尝刻印敢烦销？
<br>盈盈微月生江渚，嫋嫋清笳下郡谯。
<br>衰病逢秋真一洗，井床桐叶已先飘。
<br>
<br>七月二十四日作
<br>
<br>闲拂青铜一惘然，此生应老海云边。
<br>凉颸入袂诗初就，幽鸟呼人梦不全。
<br>天上鹊归星渚冷，月中桂长露华鲜。
<br>射胡羽箭凋零尽，坐负心期四十年！
<br>
<br>七月二十一日午睡梦泛江风涛甚壮觉而有赋
<br>
<br>梦中不记适何邦，风饱蒲颿入大江。
<br>久矣眼中无此快，蹴天雪浪溅船窗。
<br>
<br>七月十八夜枕上作
<br>
<br>电掣光如昼，雷轰意未平。
<br>乱云俄卷尽，孤月却徐行。
<br>露草蛩相语，风枝鹊自惊。
<br>一凉吾事足，美睡到窗明。
<br>
<br>七月十九日大风雨雷电
<br>
<br>雷车动地电火明，急雨遂作盆盎倾。
<br>强弩夹射马陵道，屋瓦大震昆阳城。
<br>岂独鱼虾空际落，真成盖屐舍中行。
<br>明朝雨止寻幽梦，尚听飞涛溅瀑声。
<br>
<br>七月十七日大雨极凉
<br>
<br>吴中七月热未已，渴乌呀呀井无水。
<br>炎官护前不少歛，树头敢望秋风起。
<br>天公老手亦岂难，雨来黑云如坏山；
<br>瓦沟淙淙万银竹，变化只在须臾间。
<br>老夫挑灯北窗下，山童夜归泥过踝。
<br>草根促织有底忙？缣衣未赎还慨慷。
<br>
<br>七月十七晚行湖塘雷雨大作
<br>
<br>电火雷车下九关，我行暮出郊原间。
<br>鬅鬙暗树类奇鬼，突兀黑云如壤山。
<br>江潮默应鳗岫溢，铁锁自脱梅梁还。
<br>今夕虚檐泻悬瀑，预知高枕听淙潺。
<br>
<br>七月十七夜五更起坐至旦
<br>
<br>秋容淡如水，昨暮到江城。
<br>世事违高枕，年华入短檠。
<br>书中固多味，身外尽浮名。
<br>倚壁方清啸，蓬窗已送明。
<br>
<br>七月十日到故山削瓜瀹茗翛然自适
<br>
<br>镜湖清绝胜吴松，家占湖山第一峰。
<br>瓜冷霜刀开碧玉，茶香铜碾破苍龙。
<br>壮心自笑老犹在，狂态极知人不容。
<br>击壤穷阎歌帝力，未妨尧舜亦亲逢。
<br>
<br>七月十四夜观月
<br>
<br>不复微云滓太清，浩然风露欲三更。
<br>开帘一寄平生快，万顷空江著月明。
<br>
<br>七月十一日见落叶
<br>
<br>叶雕非一日，盛夏则已然，
<br>一叶复一叶，及此摇落天。
<br>晨起坐堂上，散若飞鸟翩，
<br>昔时可藏鸦，今欲不庇蝉。
<br>顾视庭中草，亦复非阡眠。
<br>百谷秋皆成，是谓造化权。
<br>岂为草木计，而欲求两全？
<br>物理贵见微，勇退差为贤。
<br>
<br>七月十一日雨後夜坐户外观月
<br>
<br>浴罢淡无事，岸帻临前轩。
<br>雷雨始退散，云月相吐吞。
<br>风蝉断还续，枝间终夕喧。
<br>露萤阖复开，熠熠缀草根。
<br>残暑会当去，孰敢厌炮燔？
<br>四时莽相代，所叹岁月奔。
<br>欢悰挽不留，白发生无根。
<br>儿女日夜长，子且复有孙。
<br>涧松偶未薪，野鹤犹孤骞。
<br>华表幸来归，余事何足言！
<br>
<br>七月四日夜赋
<br>
<br>楼角西南月一钓，晚瓜落刃酒新篘。
<br>仙家又怆银河别，太史新班玉历秋。
<br>衰病岁时良冉冉，穷愁身世转悠悠。
<br>莫因乞巧嘲儿女，我亦飘然水上浮。
<br>
<br>七月下旬得疾不能出户者十有八日病起有赋
<br>
<br>秋风吹海氛，气候颇不令。
<br>昏昏七十翁，扰扰半月病。
<br>著书殊未成，即死目不瞑。
<br>扶持赖药物，仅得全性命。
<br>雨添苔晕青，风入桐枝劲。
<br>深巷无人声，搘颐发孤咏。
<br>
<br>七月一日夜坐舍北水涯戏作
<br>
<br>兀傲胡床酒半醒，钓筒收尽数舟横。
<br>风生细葛无三伏，月上疏林正四更。
<br>北斗离离低欲尽，明河脉脉去无声。
<br>斥僊岂复尘中恋，便拟骑鲸返玉京。
<br>
<br>七侄岁暮同诸孙来过偶得长句
<br>
<br>雨垫林宗一角巾，萧条村路并烟津。
<br>四朝遇主终身困，八世为儒举族贫。
<br>行摘残蔬循废圃，卧闻饥雀噪空囷。
<br>封胡羯末皆佳甚，剩喜团栾一笑新。
<br>
<br>凄凄行
<br>
<br>凄凄重凄凄，恻恻复恻恻，
<br>我媿思旷傍，人谁子思侧？
<br>兴邦在人材，岩穴当物色。
<br>如何清庙器，老死山南北！
<br>小儒虽微陋，一饭亦忧国；
<br>岂无一得愚，欲献惧非职。
<br>
<br>祈雨
<br>
<br>折腰为米颜常腼，负耒躬耕意自甘。
<br>积谷千牛多骨相，年年祷雨到云庵。
<br>
<br>祈雨
<br>
<br>至德无私不我欺，精祈未效莫轻疑。
<br>但令葵藿勤倾向，会有风云感会时。
<br>
<br>乞祠久未报
<br>
<br>圣朝未许领丛祠，拥褐清羸不自支。
<br>邓禹有灵应笑拙，周公无梦固知衰。
<br>得闲要及身安日，到死应无睡足时。
<br>七百日来尘满抱，今朝湔祓有新诗。
<br>
<br>乞奉祠未报食且不继
<br>
<br>富贵常求系日绳，厄穷却羡弃家僧。
<br>强颜始觉贫为害，对镜方嗟老可憎。
<br>出户风霜欺短褐，读书父子共昏灯。
<br>圣师梦奠二千载，一卷遗言终可凭。
<br>
<br>起晚
<br>
<br>傍檐百舌语聪珑，已觉新春在眼中。
<br>欲起未成还小睡，忽看初日满窗红。
<br>
<br>起晚戏作
<br>
<br>地偏身饱闲，秋爽睡殊美。
<br>老鸡每愧渠，三唱呼未起。
<br>厨人罢晨汲，童子愁屣履。
<br>惰慵虽可嘲，安静良足喜。
<br>心空梦亦少，酣枕甘若醴。
<br>不学多事人，南柯豪众蚁。
<br>
<br>起晚戏作
<br>
<br>睡到僧廊响木鱼，庄周蝴蝶两蘧蘧。
<br>数声林下华亭鹤，一卷床头笠泽书。
<br>云子甑香炊熟後，露芽瓯浅点尝初。
<br>若论身逸心无事，台省诸公恐不如。
<br>
<br>起晚自嘲
<br>
<br>辛苦一生何所获，老向东阡与南陌。
<br>头眩眼暗牙齿疏，能作人间几时客？
<br>尔来偷惰更可笑，卧听场中打新麦。
<br>老鸡失旦也似侬，引颈一呼窗已白。
<br>
<br>葺圃
<br>
<br>种树书频读，齐民术屡窥。
<br>曾求竹醉日，更问柳眠时。
<br>卢橘初非橘，蒲葵不是葵。
<br>因而辨名物，甘作老樊迟。
<br>
<br>葺舍
<br>
<br>蚁知将雨先移穴，燕护新雏迭守巢。
<br>补漏支倾吾可笑，呼奴乘屋更添茅。
<br>
<br>葺小圃及东斋
<br>
<br>山翁作园沼，安乐及禽鱼。
<br>凡草犹当养，芳兰可得锄？
<br>初非治一室，亦岂爱吾庐。
<br>暮境虽云迫，心期故有余。
<br>
<br>憩归州光孝寺寺後有冢近岁或发之得宝玉剑佩之类
<br>
<br>秭归城畔蹋斜阳，古寺无僧昼闭房。
<br>残佩断钗陵谷变，苫茆架竹井闾荒。
<br>虎行欲与人争路，猿啸能令客断肠。
<br>寂寞倚楼搔短发，剩题新恨付巴娘。
<br>
<br>憩黄秀才书堂
<br>
<br>吾生如虚舟，万里常泛泛；
<br>终年厌作客，著处思系缆。
<br>道边何人居？花竹颇闲淡，
<br>门庭净如拭，窗几光可监，
<br>堂上满架书，朱黄方点勘。
<br>把茅容卜邻，老死更谁憾！
<br>
<br>千峰榭宴坐
<br>
<br>苍寒千叠拥官居，吏退凭高乐有余。
<br>尽日烟云穷变化，入秋草木渐凋疏。
<br>朱弦静按新传谱，黄卷闲披累译书。
<br>聊与邦人共无事，吾僚不用笑迂疏。
<br>
<br>迁鸡栅歌
<br>
<br>乌鸡买来逾岁年，庭中赤帻何昂然。
<br>吾孙初生畏晨唱，家人共议欲汝捐。
<br>鸟穷必啄奴岂惮，鸡卖将烹吾所怜。
<br>贵人贱畜虽古训，物理宁不思两全。
<br>旧栖况亦苦沮洳，新栅幸可图守坚。
<br>东园稍去房奥远，挟雌将雏从此迁。
<br>竹箪朝暮有余粒，瓦缶亦自盛清泉。
<br>喈喈风雨守汝职，腷膊勿恤惊吾眠。
<br>
<br>前诗感慨颇深犹吾前日之言也明日读而悔之乃复作此然亦未能超然物外也
<br>
<br>身世今如一老僧，病余残发雪鬅鬙。
<br>湖桑埭下渔舟雨，道树山前野店灯。
<br>涧水潺湲供洗钵，松风萧飒入行縢。
<br>世人欲觅何由得，觌面相逢唤不应。
<br>
<br>前有樽酒行
<br>
<br>虚堂雨过生凉颸，劝君一醉君勿辞。
<br>去年不知今岁事，明年万事今得知？
<br>旧时扶床同戏儿，还乡问讯令人悲。
<br>冢丘累累在者谁？纸钱雨湿抱树枝。
<br>君去六十有几时？更望七十何其痴！
<br>求师学道亦已迟，谢客努力从鸱夷。
<br>
<br>前有樽酒行
<br>
<br>绿酒盎盎盈芳樽，清歌嫋嫋留行云。
<br>美人千金织宝裙，水沈龙脑作燎焚。
<br>问君胡为惨不乐？四纪妖氛暗幽朔；
<br>诸人但欲口击贼，茫茫九原谁可作！
<br>丈夫可为酒色死？战场横尸胜床笫。
<br>华堂乐饮自有时，少待擒胡献天子。
<br>
<br>钱道人不饮酒食肉囊中不畜一钱所须饭及草屦二物皆临时乞钱买之非此虽强与不取也
<br>
<br>万里飘如不系船，空囊短褐过年年。
<br>食时无饭芒鞋破，只向街头旋乞钱。
<br>
<br>钱道人不饮酒食肉囊中不畜一钱所须饭及草屦二物皆临时乞钱买之非此虽强与不取也
<br>
<br>误辱君王赐镜湖，身随鸥鹭寄菰蒲。
<br>行年八十犹强健，欲伴先生去得无？
<br>
<br>钱道人赞
<br>
<br>栟榈冠，青芒屩，上天下夫不骑鹤。
<br>唤作神仙渠不肯，道是凡人我又划，会稽城中且賣藥。
<br>
<br>钱清夜渡
<br>
<br>轻舟夜绝江，天阔星磊磊。
<br>地势下东南，壮哉水所汇。
<br>月出半天赤，转盼离巨海，
<br>清晖流玉宇，草木尽光彩。
<br>男子志功名，徒死不容悔。
<br>坐思黄河上，横戈被重铠。
<br>晚途虽益困，此志顾常在。
<br>一日天胜人，丑虏安足醢！
<br>
<br>乾道初予自临川归锺陵李德远范周士送别於西津是日宿战平风雨终夕今自临川之高安复以雨中宿战平怅然感怀
<br>
<br>故人已作山头土，倦客犹鄣陌上尘。
<br>十五年间真一梦，又骑羸马涉西津。
<br>
<br>乾道初予自临川归锺陵李德远范周士送别於西津是日宿战平风雨终夕今自临川之高安复以雨中宿战平怅然感怀
<br>
<br>十五年前宿战平，长亭风雨夜连明，
<br>无端老作天涯客，还听当时夜雨声。
<br>
<br>乾道之初卜居三山今四十年八十有一感事抒懹
<br>
<br>乾道之初结草庐，三朝六见纪元初。
<br>年光抛掷虽加倍，生计萧条愈不如。
<br>目暗欲盲停夜课，发残无几怯晨梳。
<br>市声风便犹关耳，未死终当更徙居。
<br>
<br>乾封驿早行
<br>
<br>己巳被驿书，乙亥戒徂两，
<br>扶衰犯霜露，疲惫不可状。
<br>夜行星满天，晨起鸡初唱，
<br>槁枝烧代烛，冻菜撷供饷。
<br>三年走万里，天幸苟亡恙。
<br>深知赋材薄，自笑得名妄。
<br>宣温望玉座，何以待谘访？
<br>春江色如蓝，归舟行可榜。
<br>
<br>乾明阮观画
<br>
<br>唐年兰若占闲坊，名画萧条半在亡。
<br>簌簌疏篁常似雨，阴阴古屋自生凉。
<br>入门叠鼓初催讲，唤马斜阳欲满廊。
<br>显晦熟思真有数，万金奇迹弃颓墙。
<br>
<br>遣怀
<br>
<br>许国区区不自胜，秋风空羡下韝鹰。
<br>青云夜叹初心误，白发朝看一倍增。
<br>积愤有时歌易水，孤忠无路哭昭陵。
<br>头颅自揣今如此，尚欲闲寻紫阁僧。
<br>
<br>遣怀
<br>
<br>秋风策策冷吹衣，谢病经年昼掩扉。
<br>绝世本来希独立，刺天不复计群飞。
<br>细思万古名何用，太息九原谁与归？
<br>葬近要离非素意，富春滩畔有苔矶。
<br>
<br>遣怀
<br>
<br>暮年世事转悠悠，揽涕凄然类楚囚。
<br>不道浑无排遣处，病观周易闷梳头。
<br>
<br>遣怀
<br>
<br>宽袂新裁大布裘，低篷初买小渔舟。
<br>旧交只有青山在，壮志皆因白发休。
<br>漫道卧罴吞貉子，安能淅米向矛头？
<br>山园芋栗秋方熟，一饱今知本易谋。
<br>
<br>遣怀
<br>
<br>山泽荒寒外，门庭寂寞中。
<br>厌闻鸠唤雨，常羡鹊知风。
<br>逆境嗟行遍，闲愁幸扫空。
<br>今晨有奇事，箫鼓赛年丰。
<br>
<br>遣怀
<br>
<br>息倦登耕陇，乘闲弄钓舟。
<br>安能书咄咄，且复送悠悠。
<br>穷巷谁来往，村醪自献酬。
<br>何妨晏平仲，岁晚一狐裘。
<br>
<br>遣怀
<br>
<br>穷每占周易，闲惟读楚骚。
<br>病随灾渐退，嬾与拙相遭。
<br>投枕灯初上，披衣日已高。
<br>清愁亦可剪，无处买并刀。
<br>
<br>遣怀
<br>
<br>风月资吟啸，渔樵约往还。
<br>贫犹能酿酒，病不废游山。
<br>乱石卧牛马，流泉鸣佩环。
<br>豁除羁旅日，犹有半生闲。
<br>
<br>遣怀
<br>
<br>有志师千载，无方起九原。
<br>山园菜常瘦，村店酒多浑。
<br>衰疾形诗句，穷愁入梦魂。
<br>傍观任嘲笑，吾道始应尊。
<br>
<br>遣怀
<br>
<br>云族初疑雨，风生忽快晴。
<br>半窗松竹影，绕舍鸟乌声。
<br>看剑心犹壮，开书眼渐明。
<br>余年真已矣，不复问君平。
<br>
<br>遣兴
<br>
<br>书生不自怜，老眼付皇天。
<br>已饱三升稷，宁堆百屋钱！
<br>红尘忙过日，青嶂醉论年。
<br>名字元虚幻，从人谤是仙。
<br>
<br>遣兴
<br>
<br>翳翳鱼盐市，迢迢桑麦村。
<br>山家薪炭足，野叟裤襦温。
<br>罝兔残芜尽，叉鱼积水浑。
<br>诗书老无效，犹拟付儿孙。
<br>
<br>遣兴
<br>
<br>貂裘破弊色凄凉，塞上归来路更长。
<br>老骥嘶鸣常伏枥，寒龟藏缩正支床。
<br>雕零客路新霜鬓，扫洒先师旧草堂。
<br>九折阪头休绝叹，世间何地不羊肠！
<br>
<br>遣兴
<br>
<br>兔径游观足，蜗庐卧起宽。
<br>垂名千古易，无愧寸心难。
<br>灯火娱清夜，风霜变早寒。
<br>一经家世事，吾兴未应阑。
<br>
<br>遣兴
<br>
<br>酒量愁翻减，诗声老转低。
<br>日高羹马齿，霜冷驾鸡栖。
<br>已判功名迕，宁论簿领迷。
<br>赖无权入手，软弱实如泥。
<br>
<br>遣兴
<br>
<br>壮岁元多病，长年敢自期？
<br>贱贫交易绝，忧患梦常悲。
<br>续食叨微禄，宽心赖小儿。
<br>平生镜湖上，天乞小茆茨。
<br>
<br>遣兴
<br>
<br>蓬壶旧隐已微茫，浪迹红尘乐未央。
<br>纵酒山南千日醉，看花剑外十年狂。
<br>新诗刻烛惊词客，骏马追风戏鞠场。
<br>要是世间男子事，不须台省竞飞翔。
<br>
<br>遣兴
<br>
<br>西州落魄九年余，濯锦江头已结庐。
<br>谁遣径归朝凤阙，不令小住奉鱼书。
<br>尘埃眯目诗情尽，疾病侵人酒兴疏。
<br>寄语莺花休入梦，世间万事有乘除。
<br>
<br>遣兴
<br>
<br>鹤料无多又扫空，今年真是浣花翁。
<br>放教绿酒关身事，留得朱颜在镜中。
<br>挟弹园林芳径雨，投竿窗槛小溪风。
<br>痴顽自笑归何日，家在东吴更向东。
<br>
<br>遣兴
<br>
<br>勋业如今莫系怀，开单日日学僧斋。
<br>谗深只有天堪问，忧极浑无地可埋。
<br>看镜已成双白鬓，登山犹费几青鞋。
<br>晚来诗兴谁能那，雀噪空囷叶拥阶。
<br>
<br>遣兴
<br>
<br>老子痴顽愦转蓬，残年嬾复问穷通。
<br>赦书虽未除诗债，盟府犹当策酒功。
<br>桐岭市回人踏月，柘冈月落鸟呼风。
<br>浮生触处无真实，岂独南柯是梦中。
<br>
<br>遣兴
<br>
<br>图书鸡犬共扁舟，又续人间汗漫游。
<br>醉眼本轻千古事，钓竿新赐一滩秋。
<br>惯看浮世成陵谷，莫露神光上斗牛。
<br>老病岂堪常作客，梦寻归路傍西畴。
<br>
<br>遣兴
<br>
<br>平生与俗马牛风，落魄人间亦未穷。
<br>绿绮奏终香缕碧，乌丝书罢烛花红。
<br>梦中吴蜀山川近，醉後周秦战伐空。
<br>投老飘然君勿笑，也胜鱼鸟在池笼。
<br>
<br>遣兴
<br>
<br>莫羡朝回带万钉，吾曹要可草堂灵。
<br>风来弱柳摇官绿，云破奇峰涌帝青。
<br>听尽啼莺春欲去，惊回梦蝶醉初醒。
<br>从教俗眼憎疏放，行矣桐江酹客星！
<br>
<br>遣兴
<br>
<br>壮年一箭落双鵰，野饷如今撷药苗。
<br>寒与梅花同不睡，闷寻鹦鹉说无憀。
<br>乌丝阑上诗初就，绿绮声中酒半消。
<br>老去可怜风味在，未应山海混渔樵。
<br>
<br>遣兴
<br>
<br>学废文章传世少，身闲车马过门疏。
<br>壮心易尽彘肩酒，义气肯贪熊掌鱼？
<br>列圣仁恩深雨露，两京宫阙尚丘墟。
<br>素怀华渭嗟谁问，且作狂歌楚接舆。
<br>
<br>遣兴
<br>
<br>小麦登场雨熟梅，闭门病眼每慵开。
<br>酒杯不解为愁敌，书卷才开作睡媒。
<br>骨朽空名垂断简，冢荒残碣卧苍苔。
<br>纷纷倾夺知何得，老觉人间但可哀。
<br>
<br>遣兴
<br>
<br>耆旧日凋谢，将如此老何。
<br>懑拈如意舞，狂扣唾壶歌。
<br>郡县轻民力，封疆恃虏和。
<br>功民莫看镜，吾意已蹉跎。
<br>
<br>遣兴
<br>
<br>马迹车麈不到门，暮年万事付乾坤。
<br>读书浪苦只取笑，识字虽多谁与论！
<br>骨相元非金马客，梦魂空绕石帆村。
<br>浊醪幸有邻翁共，莫厌从来老瓦盆。
<br>
<br>遣兴
<br>
<br>前岁峨冠领石渠，即今山市醉骑驴。
<br>目衰书卷研求嬾，心弱诗章锻链疏。
<br>风雨吾庐嗟独破，齑盐每食叹无余。
<br>灯前却有欣然处，稚子谈经屡起予。
<br>
<br>遣兴
<br>
<br>老子从来薄宦情，不辞落魄锦官城。
<br>生前犹著几两屐，身後更须千载名。
<br>楼外雪山森晓色，井边风叶战秋声。
<br>一尊尚有临邛酒，却为无忧得细倾。
<br>
<br>遣兴
<br>
<br>失马真成福，移山未必愚。
<br>故园三径废，余俸一钱无。
<br>望道心常渴，观书眼欲枯。
<br>宦游归自好，不必为蓴鲈。
<br>
<br>遣兴
<br>
<br>疗饥惟恃粥，动步已须人。
<br>欲午犹支枕，经旬不过邻。
<br>鹊栖寒自稳，鸥没远难驯。
<br>莫笑谋身拙，黄冠学季真。
<br>
<br>遣兴
<br>
<br>聒聒鸣鸠莫笑渠，百年我亦旋枝梧。
<br>病知药物难为验，老觉人间不足娱。
<br>茆屋何妨度寒暑，蔬餐且可遣朝晡。
<br>钓船一出无寻处，千顷江边雪色芦。
<br>
<br>遣兴
<br>
<br>出仕才堪斗大州，初归便拟筑糟丘。
<br>虚名大似月蟾兔，荣路久如风马牛。
<br>啷啷悲蛩常吊夜，萧萧蠹叶更禁秋。
<br>静观世事频兴叹，千载前时有许由。
<br>
<br>遣兴
<br>
<br>侯印从来非所图，赤丁子亦不容呼。
<br>著低怯对新棋敌，量减愁逢旧酒徒。
<br>生世岂能常役役，酣歌且复和呜呜。
<br>肩舟到处皆吾境，莫问桐江与镜湖。
<br>
<br>遣兴
<br>
<br>湖海元为汗漫游，误恩四领幔亭秋。
<br>扫空薄禄始无媿，闭上衡门那得愁？
<br>汤嫩雪涛翻茗碗，火温香缕上衣篝。
<br>床头亦有闲书卷，信手拈来倦即休。
<br>
<br>遣兴
<br>
<br>几看人间岁月新，钓船犹系镜湖滨。
<br>曾穿高帝朝元仗，却作山阴版籍民。
<br>留病三分嫌太健，忍饥半日未全贫。
<br>早知画绣能为祟，翁子终身合负薪。
<br>
<br>遣兴
<br>
<br>外物元知等一尘，浮生何事最关身？
<br>江山好处得新句，风月佳时逢故人。
<br>有酒一樽聊自适，藏书万卷未为贫。
<br>圣贤自古无如命，君看居东与在陈。
<br>
<br>遣兴
<br>
<br>辙迹当年遍九州，晚归始解卧林丘。
<br>爱身每戒玉抵鹊，养气要如刀解牛。
<br>柔橹摇残天镜月，短筇领尽石帆秋。
<br>尽言未办常扃户，竟是吾身得自由。
<br>
<br>遣兴
<br>
<br>莫笑龟堂礌磈胸，此中元可贮虚空。
<br>尚饶灵运先成佛，那计辛毗不作公。
<br>采药遇逢丹井客，买蓑因过玉霄翁。
<br>不须更问归何许，散发飘然万里风。
<br>
<br>遣兴
<br>
<br>绿发凋零白发多，山林未死且婆娑。
<br>无端忤俗坐狂耳，甚欲读书如嬾何！
<br>雨过乱蓑堆野艇，月明长笛和菱歌。
<br>此中得意君须领，莫爱车前印几窠。
<br>
<br>遣兴
<br>
<br>远檐新叶著啼莺，睡起东窗一榻横。
<br>愁衮衮来疑有约，春堂堂去恨无情。
<br>鹘飞局上新棋势，龙吼床头古剑声。
<br>莫叹柴荆无客到，绿尊还对暮山倾。
<br>
<br>遣兴
<br>
<br>老向人间怯路岐，感今怀昔不胜悲。
<br>诗无杰思知才尽，酒有残杯觉气衰。
<br>县郭灯疏寻店夜，津亭雨细待船时。
<br>筋骸尚给春耕在，便买乌犍亦未迟。
<br>
<br>遣兴
<br>
<br>家住城南剡曲傍，门前山色蘸湖光。
<br>三朝执戟悲年往，二顷扶犁乐岁穰。
<br>名姓已随身共隐，文辞终与道相妨。
<br>子孙勉守东皋业，小甑吴粳底样香？
<br>
<br>遣兴
<br>
<br>老荷君恩许醉眠，散人名号媿妨贤。
<br>久叨物外清闲福，麤识诗中造化权。
<br>风月四时随指顾，乾坤一气入陶甄。
<br>新秋更欲浮沧海，卧看云帆万里天。
<br>
<br>遣兴
<br>
<br>我是仙蓬旧主人，一生常得自由身。
<br>退归自合称山长，变化犹应侍帝晨。
<br>得酒不妨开口笑，学人难作捧心颦。
<br>垄中且复随缘住，又见湖边草木新。
<br>
<br>遣兴
<br>
<br>扫尽衣尘喜不胜，村居终日醉腾腾。
<br>闲投邻父祈神社，戏入群儿斗草朋。
<br>幽径有风偏爱竹，虚堂无暑不憎蝇。
<br>悠然又见江天晚，隔浦人家已上灯。
<br>
<br>遣兴
<br>
<br>久矣微官绊此身，柴车归老亦逢辰。
<br>阮咸卧摘孤风在，白堕闲倾一笑新。
<br>万里驰驱曾远戍，六朝涵养忝遗民。
<br>清闲即是桃源境，常笑渊明欲问津。
<br>
<br>遣舟迎子遹因寄古风十四韵
<br>
<br>今日坼汝书，一读眼为明，
<br>知汝即日归，明当遣舟迎。
<br>想汝片帆东，翩若飞鸿征，
<br>薄暮过梅市，咿讴双橹声。
<br>到家亦尚早，城楼初发更。
<br>草草一尊酒，为汝手自倾。
<br>夜分不能寐，顿忘衰病婴；
<br>岂惟病良已，白头黑丝生。
<br>暂别亦不恶，益重父子情。
<br>自今日相守，北窗同短檠。
<br>六经焰久伏，百氏方纵横，
<br>世俗摈孤学，未易口舌争。
<br>此责在学者，草莱勿自轻。
<br>汝壮父未死，相勉在力行。
<br>
<br>荞麦初熟刈者满野喜而有作
<br>
<br>城南城北如铺雪，原野家家种荞麦。
<br>霜晴收敛少在家，饼饵今冬不忧窄。
<br>胡麻压油油更香，油新饼美争先尝；
<br>猎归炽火燎雉兔，相呼置酒喜欲狂。
<br>陌上行歌忘恶岁，小妇红妆穗簪髻。
<br>诏书宽大与天通，逐熟淮南几误计。
<br>
<br>桥南纳凉
<br>
<br>曳杖来追柳外凉，画桥南畔倚胡床。
<br>月明船笛参差起，风定池莲自在香。
<br>半落星河知夜久，无穷草树觉城荒。
<br>碧筒莫惜颓然醉，人事还随日出忙。
<br>
<br>樵夫
<br>
<br>酸澀涧边果，青红巖际花。
<br>贪随狙狖去，风雨未还家。
<br>
<br>妾命薄
<br>
<br>妾命薄，早入天家侍帷幄。
<br>君王勤俭省宴游，宝柱朱弦尘漠漠。
<br>日长别殿承恩稀，旱昃犹闻亲万机。
<br>宫中虽无珠玉赐，塞上不见烟尘飞。
<br>不须悲伤妾命薄，命薄却令天下乐。
<br>
<br>亲旧或见嘲终岁杜门戏作解嘲
<br>
<br>十年萧散住林间，只是幽居不是闲。
<br>续得茶经新绝笔，补成僧史可藏山。
<br>诗题紫阁凭云寄，药报青城附鹤还。
<br>自笑何曾总无事，枉教人道闭柴关。
<br>
<br>亲旧见过多见贺强健戏作此篇
<br>
<br>偶向人间脱骇机，玉池中夜自生肥。
<br>据鞍马援虽堪笑，强饭廉颇亦未非。
<br>道貌安能希睟盎？世缘但可付猗违。
<br>它年不死君须记，曾在天津看落晖。
<br>
<br>亲旧书来多问近况以诗答之
<br>
<br>耐辱推颓百不能，居然老病住庵僧。
<br>流年速似一弹指，更事多於三折肱。
<br>庭树影中闻夜汲，邻机声里对寒灯。
<br>沈诗任笔俱忘尽，酒户新来却少增。
<br>
<br>秦皇酒翁下垂钓偶赋
<br>
<br>酒瓮山边古钓矶，沙鸥与我共斜晖。
<br>目前虽有小得丧，天下岂无公是非！
<br>沧海横流何日定，古人复起欲谁归？
<br>道边醉倒君奚憾，岂失风尘一布衣！
<br>
<br>琴剑
<br>
<br>流尘冉冉琴谁鼓，渍血斑斑剑不磨。
<br>俱是人间感怀事，岂无壮士为悲歌？
<br>
<br>禽声
<br>
<br>布谷布谷天未明，架犁架犁人起耕。
<br>宦途不似农家乐，东作西成过此生。
<br>
<br>禽言
<br>
<br>架犁架犁，南村北村雨凄凄。
<br>夜起饭牛鸡未啼，日暮矻矻行千畦。
<br>没足勿恨尺泥，西成收薄汝噬脐。
<br>
<br>禽言
<br>
<br>拔笋拔笋，入箐不辞风雨窘。
<br>养成会见高拂云，取供口腹初不忍。
<br>独持两把慰倚门，慈颜一笑如春温。
<br>
<br>禽言
<br>
<br>老翁老尚健，打麦持作饭。
<br>终岁陇亩间，劳苦孰敢怨。
<br>人生为农最可愿，得饱正如持左券。
<br>碓舂樵爨小甑香，岂不胜汝耗太仓！
<br>
<br>禽言
<br>
<br>堂前捉绩子，力作忘朝餐。
<br>鹅黄雪白相照耀，插茅作簇高如山。
<br>蠢女采桑至煮茧，何暇膏沐梳髻鬟。
<br>缫成蜀锦与楚縠，舞姝缠头不论束。
<br>
<br>青城大面山中有二隐士一曰谯先生定字天授建炎初以经行召至扬州欲留之讲筵不可拜通直郎直秘阁致仕今百三十余岁巢居嶮绝人不能到而先生数年辄一出至山前人有见之者其一曰姚太尉平仲字希晏靖康初在围城中夜将死士攻贼营不利骑骏骡逸去建炎初所在揭牓以观察使召之竟不出凉熙甲午
<br>
<br>寄谢谯夫子，今年一出无？
<br>万绿随梦断，百念与形枯。
<br>云护巢松谷，神呵煆药炉。
<br>凭高应念我，白首学徵租。
<br>
<br>青城县会饮何氏池亭赠谭德称
<br>
<br>赤日黄尘行路难，青城县里得偷闲。
<br>十年去国悲霜鬓，六月登楼望雪山。
<br>醉客千言犹落笔，美人斗酒未酡颜。
<br>凭谁唤住谭夫子。更与徘徊水石间。
<br>
<br>青村寺
<br>
<br>十年淹泊望修门，临水登山几断魂。
<br>短鬓星星身欲老，小楼微月宿青村。
<br>
<br>青山白云歌
<br>
<br>青山白云翁，放浪酒中死；
<br>埋骨长松根，夜夜听溪水。
<br>松老会作薪，骨朽会作尘；
<br>但留千载狂名在，知我它年自有人。
<br>
<br>青溪道中行古松间因少留瀹茶而行
<br>
<br>露湿青松细细香，旋呼拄杖踏斜阳。
<br>三生旧发游山愿，一卷新传辟谷方。
<br>云外未论笙鹤近，尘中实厌簿书忙。
<br>拾樵汲涧俱清绝，聊为煎茶一据床。
<br>
<br>青羊宫小饮赠道士
<br>
<br>青羊道士竹为家，也种玄都观里花。
<br>微雨晴时看鹤舞，小窗幽处听蜂衙。
<br>药罏宿火荧荧暖，醉袖迎风猎猎斜。
<br>老我一官真漫浪，会来分子淡生涯。
<br>
<br>清都行
<br>
<br>积两初收晓寒重，野人忽作清都梦。
<br>宫墙柳色绿如染，仰视修门岌飞动。
<br>元章久已葬岷山，安得翩翩并驰鞚？
<br>春光如昔交旧少，肺肝欲写谁堪共？
<br>颇闻天阍有疑事，通明殿下方佥议。
<br>约君切勿负初心，天上人间均一是。
<br>
<br>清明
<br>
<br>气候江吴异，清明乃尔寒！
<br>老增丘墓感，贫苦道途难。
<br>燕子家家入，梨花树树残。
<br>一春回首尽，怀抱若为宽？
<br>
<br>清暑
<br>
<br>穿竹清我魂，散发吹我顶。
<br>虚窗听鸣蝉，小槛看汲井。
<br>扫地长物空，漱泉齿颊冷。
<br>厨人具浆粉，童子鬻山茗。
<br>微云未必雨，且喜收树影。
<br>残书置不视，乐此清昼永。
<br>既夕即搒舟，门外绿千顷。
<br>世事何足论，平生慕箕颍。
<br>
<br>蜻蜓浦
<br>
<br>舍北蜻蜓浦，新秋偶一来。
<br>菱丝烟际老，芡觜露中开。
<br>渔火明还灭，沙禽去却回。
<br>吾行兴无尽，舟子莫相催。
<br>
<br>蜻蜓浦夜泊
<br>
<br>风雨忽如秋已深，短篷今夜系枫林。
<br>溪翁那问市朝事，蔬食不生杯炙心。
<br>横截烟波飞健鹘，远投沙渚落羁禽。
<br>斯游谁道伤幽独，犹有残钟伴苦吟。
<br>
<br>晴窗读书自勉
<br>
<br>今日雪始晴，遶舍鸟乌乐。
<br>老来少睡眠，虽病亦早作。
<br>岂无案上书，可与共寂寞。
<br>弦歌始风雅，次第窥灏噩。
<br>高明仰河汉，曲折穷脉络。
<br>唐虞诚未远，洙泗亦如昨。
<br>委佩闻都俞，避席承博约。
<br>膏肓幸施砭，幽閟欣纳钥。
<br>天全鲁壁藏，不堕秦火虐。
<br>吾生百世余，其敢负所托！
<br>
<br>晴甫一日复大风雨连日不止遣怀
<br>
<br>书剑当年隘九州，白头归卧一窗幽。
<br>染成草色春犹浅，老尽梅花雨未休。
<br>复句已无前辈赏，开编时与古人游。
<br>山房小瓮今朝熟，不恨尊前自献酬。
<br>
<br>
<br>
<br>
<br>
<br>
<br>晴和出游湖山间 
<br>日出气稍和，呼船渡烟津。
<br>微风西南来，水面生鱼鳞。
<br>适此一日佳，聊娱百年身。
<br>捋须俯船舷，一笑彼何人？
<br>闰余春事早，已觉阳和新，
<br>梅花处处开，幽香袭衣巾。
<br>久病喜我出，问讯倾乡邻。
<br>舟回不须速，看涌白玉轮。
<br>
<br>顷岁从戎南郑屡往来兴凤间暇日追怀旧游有赋
<br>
<br>昔戍蚕丛北，频行凤集南。
<br>烽传戎垒密，驿远客程贪。
<br>春尽花犹坼，云低雨半含。
<br>种畲多菽粟，蓺木杂松柟。
<br>妇汲惟陶器，民居半草庵。
<br>风烟迷栈阁，雷霆起湫潭。
<br>城郭秦风近，村墟蜀语参。
<br>快心逢旷野，刮目望浮岚。
<br>考古时兴感，无诗每自惭。
<br>嘉陵最堪忆，迎马柳毵毵。
<br>
<br>穷居
<br>
<br>厄穷心自乐，寂寞道常尊。
<br>老病频辞客，嬉游不出村。
<br>淖糜均列鼎，徒步当华轩。
<br>不但终吾世，犹堪遗子孙。
<br>
<br>穷居
<br>
<br>羸病无时已，穷居只自悲。
<br>巾偏非雨垫，衣弊岂尘缁。
<br>米尽时炊稗，樽空惯啜漓。
<br>逐贫虽有赋，乞食未成诗。
<br>
<br>穷居
<br>
<br>半世伥伥信所之，穷居仍抱暮年悲。
<br>烧金术误囊衣薄，种黍年凶酒味醨。
<br>大厦万间空有志，後车千乘更无期。
<br>掩书常笑城南杜，麻屦还朝授拾遗。
<br>
<br>穷居
<br>
<br>仕宦初何得，穷居半士农。
<br>清宵叔夜锻，平旦伯鸾舂。
<br>马磨犹支日，牛衣亦过冬。
<br>湖中有啸父，何计得相从？
<br>
<br>穷居戏咏
<br>
<br>赋分虽云薄，谋生亦自疏。
<br>但令书有种，敢恨食无余。
<br>身病慵行立，庭荒废扫除。
<br>寒温虽泛礼，犹辱间何如。
<br>
<br>穷居有感
<br>
<br>孤村烟草暮凄迷，笠子蓑衣自架犁。
<br>生计似蛛聊补网，弊庐如燕旋添泥。
<br>人亡耆旧多时学，地废陂湖失古堤。
<br>迂阔自知无著处，敢因穷厄怨推挤。
<br>
<br>穷老
<br>
<br>穷老宁须叹，吾生得已多。
<br>风埃弃朝帻，烟雨弄渔蓑。
<br>富屋乌爰止，闲门爵可罗。
<br>人生只此是，得酒且高歌。
<br>
<br>穷途
<br>
<br>穷途多感慨，老境少知闻。
<br>酒里闲消日，书中自策勋。
<br>全躯希碌碌，扫轨厌纷纷。
<br>每愧吾乡老，头童念致君。
<br>
<br>秋词
<br>
<br>东吴七月暑未艾，川云忽兴天昼晦。
<br>蔽空雨点弩发机，平地成渠屋穿背。
<br>早禾玉粒自天泻，村北村南喧地碓。
<br>大牲如阜酒如江，相唤龙祠作秋赛。
<br>
<br>秋词
<br>
<br>八月暑退凉风生，家家场中打稻声。
<br>穗多粒饱三倍熟，车轴压折人肩赬。
<br>常年县符闹如雨，道上即今无吏行。
<br>乡闾老稚迭歌舞，灶釜日餐猪羊烹。
<br>
<br>秋词
<br>
<br>蓐收功成将整驾，万顷黄云收晚稼。
<br>公私逋负一洗空，怀抱喜看儿娅?。
<br>从来婚聘不出乡，长自东家适西舍。
<br>年丰人乐我作诗，朝耕夜织谁能画？
<br>
<br>秋旦
<br>
<br>将旦溪风急，新秋天宇宽。
<br>凉生竖裁褐，爽入缩缝冠。
<br>拊翼鸡频唱，争枝雀正讙。
<br>一箪吾已足，芋豆亦加餐。
<br>
<br>秋冬之交杂赋
<br>
<br>蓬户终年闭，灵台一事无。
<br>贫犹能自活，衰未藉人扶。
<br>儿学无歆异，孙啼有启呱。
<br>东邻麴道士，折简也能呼。
<br>
<br>秋冬之交杂赋
<br>
<br>霁日收残霭，微霜作早寒。
<br>桐凋无宿叶，水退出新滩。
<br>室小才容膝，门低每触冠。
<br>平生只此是，何物动忧端！
<br>
<br>秋冬之交杂赋
<br>
<br>避俗嫌林浅，安贫觉屋宽。
<br>地炉烧葑火，土榻藉薄团。
<br>稚子夸藜糁，高僧辍芋残。
<br>霜寒固难出，不怕笑蹒跚。
<br>
<br>秋冬之交杂赋
<br>
<br>岭下晨炊黍，津头暮系船。
<br>寒潮吞别浦，老木惨苍烟。
<br>市徙新山步，耕侵古庙堧。
<br>闲人不蓄帻，散发醉江天。
<br>
<br>秋冬之交杂赋
<br>
<br>雾雨林塘晚，风霜聚落寒。
<br>衣冠存简朴，农圃傋艰难。
<br>舂簸荞供饵，蒸炊豆作团。
<br>此心如古井，无地起涛澜。
<br>
<br>秋冬之交杂赋
<br>
<br>碓舍临寒水，渔舟弄夕霏。
<br>乌将九子过，雉挟两雌飞。
<br>浮世萍无蔕，流年弩发机。
<br>常思南郑日，县驿跨骡归。
<br>
<br>秋分後顿凄冷有感
<br>
<br>今年秋气早，木落不待黄，
<br>蟋蟀当在宇，遽已近我床。
<br>况我老当逝，且复小彷徉。
<br>岂无一樽酒，亦有书在傍。
<br>饮酒读古书，慨然想黄唐。
<br>耄矣狂未除，谁能药膏肓。
<br>
<br>秋风
<br>
<br>秋风吹客樯，节物叹遐方。
<br>岁事忽云暮，吾行殊未央。
<br>霜清汉水绿，日落楚山苍。
<br>此去三巴路，无猿亦断肠。
<br>
<br>秋风曲
<br>
<br>秋风吹雨鸣窗纸，壮士不眠推枕起。
<br>床头金尽尊酒空，枥马相看泪如洗。
<br>鸿门霸上百万师，安西北庭九千里。
<br>帐前画角声入云，陇上铁衣光照水。
<br>横飞渡辽健如鹘，谈笑不劳投马箠。
<br>堂堂羽檄从天下，夜半斫营孱可鄙。
<br>拾萤读书定何益，投笔取封当努力。
<br>百斤长刀两石弓，饱将两耳听秋风。
<br>
<br>秋风亭拜寇莱公遗像
<br>
<br>江上秋风宋玉悲，长官手自葺茅茨。
<br>人生穷达谁能料，蜡泪成堆又一时。
<br>
<br>秋风亭拜寇莱公遗像
<br>
<br>豪杰何心後世名，材高遇事即峥嵘。
<br>巴东诗句澶州策，信手拈来尽可惊。
<br>
<br>秋感
<br>
<br>畏涂历尽百年中，老卧穷阎一秃翁，
<br>衣杵凄凉常带月，井桐零落不禁风。
<br>空文久悔雕虫技，大学方施习射功。
<br>万一死前能少进，九原犹可见先公。
<br>
<br>秋感
<br>
<br>瘦尽腰围白尽头，悲蛩声里落梧秋。
<br>短檠且忍经年别，竖褐犹懹卒岁忧。
<br>天地无私嗟独困，风霜有信又残秋。
<br>顽躯安得常强健，更倚东吴寺寺楼。
<br>
<br>秋感
<br>
<br>扶杖龙锺迫耄期，江湖木落更堪悲。
<br>醉中光景似得志，梦里朋侪如少时。
<br>落笔龙蛇仲蒙帖，满懹风月季长诗。
<br>前朝名胜凋零尽，百岁关心只自知。
<br>
<br>秋感
<br>
<br>圣世优容许乞身，归来犹幸齿齐民。
<br>渔家那有悬车地，蔬食何施祝鲠人。
<br>獠婢临溪漂衣絮，蛮童扫叶续炊薪。
<br>生涯如此仍秋暮，赖是从来惯处贫。
<br>
<br>秋光
<br>
<br>小圃秋光泼眼来，老人隐几兴悠哉！
<br>翩翩蝴蝶成双过，两两蜀葵相背开。
<br>雨足疏篱引荒蔓，人稀幽径长新苔。
<br>贫家灶冷炊烟晚，待得邻翁卖药回。
<br>
<br>秋旱方甚七月二十八夜忽雨喜而有作
<br>
<br>嘉谷如焚稗草青，沉忧耿耿欲忘生。
<br>钧天九奏箫韶乐，未抵虚檐泻雨声。
<br>
<br>秋後一日风雨
<br>
<br>炎歊数日剧，荡涤及秋初。
<br>病叶风吹尽，鸣蝉雨打疏。
<br>趁凉谋社酒，乘润理园蔬。
<br>分喜宁无处，蒲中鱍鱍鱼。
<br>
<br>秋花叹
<br>
<br>秋花如义士，荣悴相与同；
<br>岂比轻薄花，四散随春风。
<br>黄菊抱残枝，寂寞卧寒雨；
<br>拒霜更可怜，和蔕浮烟浦。
<br>古来结交意，正要共死生。
<br>读我秋花诗，可代丹鸡盟。
<br>
<br>秋怀
<br>
<br>策策桐叶风，蒙蒙菊花雨。
<br>空堂一灯青，幽壁百虫语。
<br>嗟余岂愿仕，老病归无所。
<br>屈指计岁年，强半堕羁旅，
<br>荷戈北戍秦，挂席西适楚。
<br>名惭垂竹帛，文不谐律吕。
<br>所余惟一死，忍复类儿女。
<br>金丹或可成，青霄渺轻举。
<br>
<br>秋怀
<br>
<br>少时本愿守坟墓，读书射猎毕此生。
<br>断蓬遇风不自觉，偶入戎幙从西征。
<br>朝看十万阅武罢，暮驰三百巡边行。
<br>马蹄度陇雹声急，士甲照日波光明。
<br>兴怀徒寄广武叹，薄福不挂云台名。
<br>颔须白尽愈落寞，始读法律亲笞榜。
<br>讼氓满庭闹如市，吏牍围坐高于城。
<br>未嫌樵唱作野哭，最怕甜酒倾稀饧。
<br>平生养气颇自许，虽老尚可吞司并。
<br>何时拥马横戈去，聊为君王护北平。
<br>
<br>秋怀
<br>
<br>形骸岁岁就枯朽，意气时时犹激昂。
<br>水远浮鸥方浩荡，霜高残菊更芬芳。
<br>人皆有舌是非在，劫未成灰时世长。
<br>三百里湖行自复，子孙努力事耕桑。
<br>
<br>秋怀
<br>
<br>火食非初志，衣尘每自哀。
<br>危途触灩澦，归兴薄蓬莱。
<br>逋客传琴调，高僧乞药栽。
<br>人间岂不好？病眼自慵开。
<br>
<br>秋怀
<br>
<br>苦雨无时止，幽人空复情。
<br>少眠知夜永，久病喜秋清。
<br>萤傍疏帘度，蛩依壤甃鸣。
<br>流年那可挽，又见晓窗明。
<br>
<br>秋怀
<br>
<br>独立离人境，幽居察物情。
<br>蚁知军阵法，虫作纬车声。
<br>身老惟贪睡，儿痴亦惰耕。
<br>腾腾复兀兀，何以报时平？
<br>
<br>秋怀
<br>
<br>寓世久成赘，忘家生若浮。
<br>安能三太息，惟有四宜休。
<br>屋壤无全堵，船轻每信流。
<br>鸱夷幸无恙，赖尔可消忧。
<br>
<br>秋怀
<br>
<br>暮年身世转悠悠，又向天涯见早秋。
<br>昨夜月明今夜雨，关人何事总成愁。
<br>
<br>秋怀
<br>
<br>星斗阑干河汉流，建州风物更禁秋。
<br>年来多病题诗嬾，付与鸣蛩替说愁。
<br>
<br>秋怀
<br>
<br>少年万里度关河，老遇秋风感慨多。
<br>草圣诗情元未减，若无明镜奈君何！
<br>
<br>秋怀
<br>
<br>园丁傍架摘黄瓜，村女沿篱采碧花。
<br>城市尚余三伏热，秋光先到野人家。
<br>
<br>秋怀
<br>
<br>迢迢枕上望明河，帐薄帘疏奈冷何！
<br>不惜衣篝重换火，却缘微润得香多。
<br>
<br>秋怀
<br>
<br>诗如水淡功差进，身似云孤累转轻。
<br>落叶拥篱门巷晚，一枝藤杖且闲行。
<br>
<br>秋怀十首末章稍自振起亦古义也
<br>
<br>皇天本无心，万物各有时。
<br>飞鸿何预人，南翔每如期。
<br>仰看霜露坠，俯叹草木衰。
<br>英英篱下菊，秀色独满枝。
<br>岂无一樽酒，相与斟酌之。
<br>耋老天所佚，行歌复何疑？
<br>
<br>秋怀十首末章稍自振起亦古义也
<br>
<br>暑退财几时，忽已迫霜露；
<br>西风一何厉，落叶纷满路。
<br>老翁衰可笑，日夜念墐户；
<br>衣裘先关怀，膏火亦当具。
<br>酒尤不可缓，倾听糟床注。
<br>供盘柿栗耳，何敢议雉兔！
<br>
<br>秋怀十首末章稍自振起亦古义也
<br>
<br>雨滴大梧叶，风转孤蓬窠，
<br>秋色固凄怆，二物感人多。
<br>日月行黄道，倏过如飞梭，
<br>大计百年间，贵贱俱销磨。
<br>东家及西舍，更代哭与歌。
<br>若无杯中物，如此摇落何！
<br>
<br>秋怀十首末章稍自振起亦古义也
<br>
<br>身如行脚僧，放包即为家；
<br>家如道边店，萧然寄天涯。
<br>居室如小舟，风扉橹讴哑；
<br>坐傍陈琴书，庭下栽杂花。
<br>检陋虽可笑，在我则已奢。
<br>何以善吾生？念念思无邪。
<br>
<br>秋怀十首末章稍自振起亦古义也
<br>
<br>遇酒幸一醉，遇饭幸一饱；
<br>或遇空无时，岂复有他巧？
<br>乡邻哀其穷，叩户馈麋?。
<br>欣然出舍傍，菘韭青落爪。
<br>饥羸曾未起，吟讽已稍稍。
<br>袖手北窗前，枯肠困搜搅。
<br>
<br>秋怀十首末章稍自振起亦古义也
<br>
<br>秋高天薄寒，夹衣已出笥；
<br>团团素纨扇，时至自当弃。
<br>明年机中练，与我亦何异？
<br>宫妾感物悲，此岂丈夫事？
<br>吾曹一出门，所遇皆有义。
<br>夷齐死千年，高风邈难嗣。
<br>
<br>秋怀十首末章稍自振起亦古义也
<br>
<br>辟尘当以犀，濯缨当以水；
<br>龟堂一炷香，世念去如洗。
<br>人生天地间，太仓一稊米，
<br>哀哉不自悟，役役以至死！
<br>孰能从我游，趺坐燔柏子；
<br>夜半清磬声，悠然从定起。
<br>
<br>秋怀十首末章稍自振起亦古义也
<br>
<br>改朔甫再宿，月见西南隅，
<br>纤纤一银勾，挂空疑有无。
<br>我行青枫岸，远水浮双凫。
<br>新寒入短衣，感此风霜初。
<br>颇欲呼小艇，东村行芋区。
<br>衣薄且言归，烟火望吾庐。
<br>
<br>秋怀十首末章稍自振起亦古义也
<br>
<br>短蓑榜轻舟，时过野僧舍。
<br>长衫挂数珠，亦入法华社。
<br>平生无拣择，生死均早夜，
<br>余年犹几何，久已付造化。
<br>常嫌乐天佞，却肯退之骂，
<br>君看佛骨表，自是无生话。
<br>
<br>秋怀十首末章稍自振起亦古义也
<br>
<br>我昔闻关中，水深土平旷；
<br>泾渭贯其间，沃壤谁与抗？
<br>桑麻郁千里，黍林高一丈；
<br>潼华临黄河，古出名将相。
<br>沦陷七十年，北首增惨怆。
<br>犹期垂老眼，一睹天下壮！
<br>
<br>秋怀十首以竹药闭深院琴樽开小轩为韵
<br>
<br>我非王子猷，赋性亦爱竹。
<br>舍外地十亩，不艺凡草木。
<br>长吟杂清啸，触目皆此族。
<br>更招竹林人，枕藉糟与曲。
<br>
<br>秋怀十首以竹药闭深院琴樽开小轩为韵
<br>
<br>短裘入重云，长鑱求灵药。
<br>人葠四体具，狗杞群吠恶。
<br>采实去条枚，摘花弃跗萼。
<br>长啸忽蹑空，天台赴幽约。
<br>
<br>秋怀十首以竹药闭深院琴樽开小轩为韵
<br>
<br>惟王居法宫，玉帛来四裔。
<br>一朝启戎心，边城或昼闭。
<br>养生能体此，皆可阅千岁。
<br>利欲喜乘人，日夜劝自励。
<br>
<br>秋怀十首以竹药闭深院琴樽开小轩为韵
<br>
<br>饮酒可不病，自酌随浅深；
<br>处世可无患，惟勿欺此心。
<br>此心实通天，一念天所临。
<br>子能守吾言，可度豺虎林。
<br>
<br>秋怀十首以竹药闭深院琴樽开小轩为韵
<br>
<br>吾道久寂寞，不绝如一绵。
<br>至人隐市麈，我辈何由见？
<br>安得世外士，与之共谈醼？
<br>僧话亦或佳，聊可过竹院。
<br>
<br>秋怀十首以竹药闭深院琴樽开小轩为韵
<br>
<br>小人方盛时，瓦砾视黄金；
<br>及其大势去，或不遗一簪。
<br>郿坞今尚存，遗戒岂不深。
<br>所以栗里翁，惟蓄一素琴。
<br>
<br>秋怀十首以竹药闭深院琴樽开小轩为韵
<br>
<br>世事本何常，贺吊更在门。
<br>弃为沟中断，亦何羡牺樽？
<br>祸福要其终，愚智始可言。
<br>君看骊山墓，何若杨王孙？
<br>
<br>秋怀十首以竹药闭深院琴樽开小轩为韵
<br>
<br>今日天微寒，处处菊花开。
<br>永怀杜拾遗，抱病起登台。
<br>古路逢僧过，湿云闻雁来。
<br>我亦秋风客，诗成有余哀。
<br>
<br>秋怀十首以竹药闭深院琴樽开小轩为韵
<br>
<br>天镜环千峰，苍翠立云表。
<br>渔舟破浪来，泛泛一叶小。
<br>云门若耶间，迨此素秋杪。
<br>登览不可迟，去若孤鸿矫。
<br>
<br>秋怀十首以竹药闭深院琴樽开小轩为韵
<br>
<br>丈夫素所学，致主齐羲轩。
<br>恨无同志人，徒欲起九原。
<br>痛哭惊世俗，著书成空言。
<br>岁月去衮衮，吾其死空村！
<br>
<br>秋获歌
<br>
<br>墙头累累柿子黄，人家秋获争登场。
<br>长碓捣珠照地光，大甑炊玉连村香。
<br>万人墙进输官仓，仓吏炙冷不暇尝。
<br>讫事散去喜若狂，醉卧相枕官道傍。
<br>数年斯民厄凶荒，转徙沟壑殣相望，
<br>县吏亭长如饿狼，妇女怖死儿童僵。
<br>岂知皇天赐丰穰，亩收一锺富万箱。
<br>我愿邻曲谨盖藏，缩衣节食勤耕桑，
<br>追思食不餍糟糠，勿使水旱忧尧汤。
<br>
<br>秋获後即事
<br>
<br>多稼如云接百城，村村鼓乐赛西成。
<br>顿宽公赋私逋责，一洗儿啼妇叹声。
<br>社酒粥醲供晚酌，秋菰玉洁芼晨烹。
<br>放翁醉饱摩便腹，自炙亮瓯试雪坑。
<br>
<br>秋获後即事
<br>
<br>秋获春耕力尚余，雨中襏襫种寒蔬。
<br>筑居正可茨生草，出市何妨借蹇驴。
<br>老境朝晡数匙饭，腐儒生死一编书。
<br>敲门忽有岷山使，惭愧交情未作疏。
<br>
<br>秋霁
<br>
<br>灏气明山川，霁色满天地。
<br>西风吹我衣，忽有万里意。
<br>中原运当平，所要在得士。
<br>余年犹几何，弃置复弃置！
<br>
<br>秋霁
<br>
<br>驱除云雾极知难，敢意天公不作悭。
<br>汛扫中庭待明月，攀跻危榭望青山。
<br>取琴理曲茶烟畔，看鹤梳翎竹影间。
<br>不为新晴宜著句，拟将幽事破除闲。
<br>
<br>秋霁遣怀
<br>
<br>陆生少日心胆壮，万里凭陵寄疏放；
<br>玉关曾誓马革裹，沧海岂忧鱼腹葬。
<br>人生富贵本细事，钓筑逢时俱将相。
<br>正令不遇亦何慊，药鑱丹炉老青嶂。
<br>今年秋晚苦多雨，三十六溪新绿涨。
<br>极知世事不足论，霁日小舟行可榜。
<br>
<br>秋稼渐登识喜
<br>
<br>门外新场滑似油，早禾已庆十分收。
<br>虹霓不隔郊原雨，蜩蚻争催巷陌秋。
<br>人乐风传迎社鼓，路长水溅采莲舟。
<br>老翁自笑无它事，欲隐墙东学侩牛。
<br>
<br>秋郊有怀
<br>
<br>漫漫荞麦花，如雪覆平野；
<br>离离豆子荚，数枝忽堪把。
<br>颇忆故乡时，屏迹谢车马，
<br>水宿依蟹舍，泥行没牛骻。
<br>作劳归薄暮，浊酒倾老瓦，
<br>缕飞绿鲫脍，花簇赬鲤鮓。
<br>弃官虽未决，世念亦已且，
<br>浩歌续楚狂，幽怀欣独写。
<br>
<br>秋郊有怀
<br>
<br>檐头买双兔，市店取斗酒；
<br>还家扫北窗，欢言酌亲友。
<br>家贫气未馁，礼薄情更厚。
<br>高吟金石裂，健笔龙蛇走。
<br>酒阑起出门，孤月挂衰柳。
<br>大笑各散归，吾辈可不朽。
<br>官身缚简书，此乐宁复有？
<br>怅望秦稽云，凭高一搔首。
<br>
<br>秋郊有怀
<br>
<br>楚人固多孱，妄谓秋可悲；
<br>宁知河岳间，气俗乐此时。
<br>壮士鸣雕弓，健马嚼枯萁，
<br>日驰三百里，榆关赴战期。
<br>阵云压龙庭，杀气摇参旗，
<br>炽火燎孤兔，倒泻黄金扈。
<br>勒铭燕然石，千载镇胡儿。
<br>安能空山里，冻研哦清诗。
<br>
<br>秋郊有怀
<br>
<br>秋山瘦益奇，秋水浅可涉。
<br>出城西风劲，拂帽吹脱叶。
<br>新霜拆栗罅，宿雨饱豆荚，
<br>枯柳无鸣蜩，寒花有穿蝶。
<br>郊行得幽旷，颇觉耳目惬。
<br>断云北山来，欣然与之接。
<br>挂冠易事尔，看镜叹勋业。
<br>永怀桑乾河，夜渡拥马鬣。
<br>
<br>秋尽自遣
<br>
<br>息驾江湖上，推移岁又残。
<br>雨添苔晖紫，霜染柏林丹。
<br>贫叹耕畴薄，狂依禁网宽。
<br>游山携一钵，到寺即开单。
<br>
<br>秋尽自遣
<br>
<br>老健非颐摄，羁穷为折除。
<br>人情看已惯，身在不论余。
<br>席下钱虽尽，缾中粟有储。
<br>行歌混樵牧，吾计未全疏。
<br>
<br>秋近
<br>
<br>石榴萱草并成空，又见墙阴苋叶红。
<br>茶酽颇妨千里梦，簟凉初怯五更风。
<br>新瓜落刃冰盘里，晚燕添巢画阁中。
<br>身健流年俱可乐，故人自欠一尊同。
<br>
<br>秋近颇有凉意
<br>
<br>平旦面数箸，晡时饭一杯。
<br>枝梧长日过，怅望早秋来。
<br>团扇寻诗写，缁巾借样裁。
<br>惟应水边坐，待得市船回。
<br>
<br>秋景
<br>
<br>雨泣苹花老，风摇稗穗长。
<br>昏林喧宿鸟，秋院咽啼螿。
<br>旧学成迂阔，初心堕渺茫。
<br>颓龄尚余几，谁与问苍苍？
<br>
<br>秋来苦贫戏作
<br>
<br>闭门高卧养吾真，说著生涯笑倒人。
<br>奴闵囊空辞雇直，婢愁爨冷拾炊薪。
<br>羹能有糁犹为泰，地到无锥始是贫。
<br>一饭不妨支一日，读书常媿聒比邻。
<br>
<br>秋来瘦甚而益健戏作
<br>
<br>莫笑形羸不自支，清虚正与老人宜。
<br>矛头淅米谁能食，甑里生尘却自奇。
<br>独钓又逢秋晚後，安眠常到日高时。
<br>迩来久雨墙垣壤，砟竹东冈自作篱。
<br>
<br>秋来益觉顽健时一出游意中甚适杂赋五字
<br>
<br>旬日雨频作，一年秋又残。
<br>光阴不少贷，怀抱若为宽？
<br>小瓮聊寻醉，疏砧已戒寒。
<br>定知清夜梦，又过石阑干。
<br>
<br>秋来益觉顽健时一出游意中甚适杂赋五字
<br>
<br>何许是吾庐？南临古镜湖。
<br>园林垂橘柚，门巷落楸梧。
<br>床稳龟无息，巢新鹤有雏。
<br>邻翁殊耐久，有酒即相呼。
<br>
<br>秋来益觉顽健时一出游意中甚适杂赋五字
<br>
<br>原野无闲土，乡闾有老人。
<br>疾平行已健，秋晚醉差频。
<br>啄黍黄鸡嫩，迎霜紫蟹新。
<br>百年元任运，一笑却关身。
<br>
<br>秋来益觉顽健时一出游意中甚适杂赋五字
<br>
<br>藿食筋骸惫，林庐岁月侵。
<br>道穷思故友，力尽悔初心。
<br>浩浩天知我，悠悠後视今。
<br>飘零君勿叹，古瑟有遗音。
<br>
<br>秋来益觉顽健时一出游意中甚适杂赋五字
<br>
<br>轻装两衣笈，假寝一胡床。
<br>唤渡江楼下，逢僧县驿傍。
<br>横林生夕霭，孤蝶弄秋光。
<br>老惯人间事，无诗寄断肠。
<br>
<br>秋来益觉顽健时一出游意中甚适杂赋五字
<br>
<br>渡水得鱼舍，乞浆敲竹扉。
<br>地偏花带恨，林暖鸟忘归。
<br>独往非违世，幽居自息机。
<br>晚来清兴极，更喜雨霏霏。
<br>
<br>秋来益觉顽健时一出游意中甚适杂赋五字
<br>
<br>穷厄非由命，从来作计疏。
<br>妄营资鬼笑，多爱夺狐书。
<br>何事能陶写，惟当尽破除。
<br>霜晴宜著屐，不敢笑无驴。
<br>
<br>秋来益觉顽健时一出游意中甚适杂赋五字
<br>
<br>寓世年虽往，安心矣已平。
<br>每思丹灶冷，宜觉世缘轻。
<br>布被鸡催晓，蓬窗鹊噪晴。
<br>呼儿净洗砚，书帖寄青城。
<br>
<br>秋来益觉顽健时一出游意中甚适杂赋五字
<br>
<br>万古无穷梦，余年欲散云。
<br>身虽迫衰谢，学未废鉏耘。
<br>开卷多新得，逢人有旧闻。
<br>伏生虽九十，犹冀与斯文。
<br>
<br>秋来益觉顽健时一出游意中甚适杂赋五字
<br>
<br>斯世本无事，古人谁与归？
<br>屏除闲尘尾，收拾旧蓑衣。
<br>浩浩观空劫，拳拳讼昨非。
<br>云开天万里，辽鹤正孤飞。
<br>
<br>秋晴
<br>
<br>身健心闲百虑轻。秋晴未必减春晴。
<br>晨窗暖日烘花气，午枕微风送鸟声。
<br>韫玉砚凹宜墨色，冷金牋滑助诗情。
<br>少年风味嗟犹在，虚道归休学力耕。
<br>
<br>秋晴出游
<br>
<br>雨余清冷近霜天，拄杖闲拖不挂钱。
<br>黄叶舞风初簌簌，碧渠通溜正溅溅。
<br>无情日驭工催老，耐事天公听放颠。
<br>薄暮行歌并湖去，有人偷样画臞僊。
<br>
<br>秋晴见天际飞鸿有感
<br>
<br>新晴天宇色正青，群鸿高骞在冥冥。
<br>儿童相呼共仰视，我亦扶杖来中庭。
<br>丰年到处稻粱满，胡不暂下栖沙汀？
<br>应须江海寄旷快，肯为霜雪嗟飘零！
<br>书生可笑不自喜，憔悴久翦笼中翎。
<br>鸥波万里每媿杜，鹤化千载知非丁。
<br>风前哀号漫激烈，月下孤影常伶竮。
<br>诗成欲写复嬾去，诵似溪友声泠泠。
<br>
<br>秋晴每至园中辄抵暮戏示儿子
<br>
<br>老翁七十如童儿，置书不观事游嬉；
<br>园中垒瓦强名塔，庭下埋盆聊作池。
<br>青蒲红蓼共掩映，病棕瘦竹相扶持。
<br>衰颓已作老骥卧，来往尚如黄犊驰。
<br>但知身存百无害，莫问老健能几时。
<br>汝勤挟筴乃堪笑，且共饭豆羹秋葵。
<br>
<br>秋晴欲出城以事不果
<br>
<br>古人已去不可回，今人日夜归泉台。
<br>浮生细看只此是，到死自苦何为哉？
<br>矜名饰诈竟一世，忍寒触热忘其骸。
<br>不令金樽映翠杓，坐待白骨生苍苔。
<br>清秋九月瘴如洗，白盐千仞高崔嵬。
<br>荒庭落叶不可扫，惟有丛菊争先开。
<br>瀼西黄柑霜落爪，溪口赤梨丹染腮，
<br>熊肪玉洁美香饭，鮓脔花糁宜新醅。
<br>南窗病起亦萧散，甚欲往探城西梅。
<br>一官底处不败意，正用此时持事来！
<br>
<br>秋晴园中山禽绝多有感而赋
<br>
<br>九日秋阴一日晴，山禽应喜我闲行。
<br>幽吭弄暖闲相命，劲翮凌风远有声。
<br>熟果啄余看核堕，细枝衔得欲巢成。
<br>名园美荫不飞去，似比交朋犹有情。
<br>
<br>秋懹
<br>
<br>居在三家聚，门才一木横。
<br>用宽缘岁乐，歛薄为时平。
<br>疏树叶迟落，远村灯更明。
<br>题诗虽草草，亦足写幽情。
<br>
<br>秋懹
<br>
<br>村晚归牛下，林昏宿鸟喧。
<br>微升天际月，半掩水边门。
<br>衣杵悲边信，渔歌断客魂。
<br>老人交旧尽，此意与谁论？
<br>
<br>秋懹
<br>
<br>客思残荷外，农功晚稻前。
<br>祭多巫得职，税足吏无权。
<br>浦漵家家钓，村墟点点烟。
<br>归舟葛衣薄，始觉是秋天。
<br>
<br>秋懹
<br>
<br>典琴沽市酿，卖剑买吴牛。
<br>鸡黍随时具，江山到处留。
<br>随僧日一浴，笑吏月三休。
<br>安得沅湘客，相从赋远游？
<br>
<br>秋懹
<br>
<br>心常凝不动，形要小劳之。
<br>活火闲煎茗，残枰静拾棋。
<br>晒书朝日出，丸药昼阴移。
<br>意适还休去，悠然到睡时。
<br>
<br>秋懹
<br>
<br>曩得治中俸，湖山偶卜居。
<br>身尝著禾谱，儿解读农书。
<br>遇事绝欣厌，接人均戚疏。
<br>乾坤虽浩浩，等付一蘧庐。
<br>
<br>秋懹
<br>
<br>秋暑虽犹在，晨兴气已清。
<br>蛮童扫荒径，獠婢涤空铛。
<br>病树有凋叶，残蝉无壮声。
<br>书生守故态，已复理灯檠。
<br>
<br>秋懹
<br>
<br>种树清阴满，钞书蠹字穿。
<br>老身犹在世，屈指不知年。
<br>弃纸储诗稿，长筒聚药钱。
<br>一生如一日，正可付之天。
<br>
<br>秋懹
<br>
<br>望远目犹明，登高脚更轻。
<br>每思游赤壁，时梦上青城。
<br>灯下书如蚁，花前饮似鲸。
<br>古仙曾历考，强半出儒生。
<br>
<br>秋懹
<br>
<br>昨者风雨过，浩然天地秋。
<br>年光双雪鬓，生计一渔舟。
<br>卖药来查浦，听猿到沃洲。
<br>平生畏暑毒，八月记初游。
<br>
<br>秋日步至湖桑埭西
<br>
<br>伏枕衰方剧，搘筇气忽增。
<br>细泉鸣暗窦，疏树映孤灯。
<br>断雁寒依渚，强鱼健脱罾。
<br>行缠已无用，却作在家僧。
<br>
<br>秋日晨起
<br>
<br>翻树鸦知旦，横空雁戒寒。
<br>但欣苏肺渴，未暇议衣单。
<br>粥鼎汤初沸，香篝火半残。
<br>读书心渐嬾，顾影一长叹。
<br>
<br>秋日出游戏作
<br>
<br>箬帽蓑衣自道宜，不论晴雨著无时。
<br>半醒半醉人争看，是圣是凡谁得知？
<br>
<br>秋日出游戏作
<br>
<br>薄云韬日未成雨，野水啮沙争赴溪。
<br>书册嬾看聊作伴，酒壶不饮亦常携。
<br>
<br>秋日次前辈新年韵
<br>
<br>孤生虽永弃，要亦是黎元。
<br>渺渺烟中路，冥冥海上村。
<br>小滩看鹭立，平野送鸦翻。
<br>即欲掩关卧，南山犹未昏。
<br>
<br>秋日次前辈新年韵
<br>
<br>旧交多隽杰，离散各何之？
<br>骐骥志千里，鹪鹩巢一枝。
<br>青云迷故步，白首负明时。
<br>幸有残书卷，犹堪付小儿。
<br>
<br>秋日次前辈新年韵
<br>
<br>老人常独处，一笑比河清。
<br>终日无来客，三年不入城。
<br>高眠听酒滴，危坐对云生。
<br>矫首羲皇世，吾其享大羹？
<br>
<br>秋日次前辈新年韵
<br>
<br>浮家久居蜀，下峡晚还东。
<br>天际孤帆远，花前百榼空。
<br>旅游浑似梦，年运遂成翁。
<br>欲话峨眉月，无人可与同。
<br>
<br>秋日次前辈新年韵
<br>
<br>残年垂九十，云鬓不胜繁。
<br>卖屦籴炊米，典衣租废园。
<br>山深云满屋，夜静月当门。
<br>邻曲时相过，扶行赖稚孙。
<br>
<br>秋日村舍
<br>
<br>会稽城南古大泽，霜晴水落烟波迮。
<br>寒风萧萧凋榉柳，暖日晖晖秀荞麦。
<br>传闻新诏募新军，复道公车纳群策。
<br>忠诚所感金石开，勉建功名垂竹帛。
<br>
<br>秋日村舍
<br>
<br>川云惨惨欲成雨，宿麦苍苍初覆土。
<br>芋肥一本可专车，蟹壮两螫能敌虎。
<br>村村婚嫁花簇檐，庙庙祷祠神降语。
<br>儿孙力稼供赋租，千年万年报明主。
<br>
<br>秋日登僊游阁
<br>
<br>马蹄连早暮，车尘细如雾。
<br>谁知此路边，高阁下风驭。
<br>颇传秋月夕，语笑联杖屦。
<br>始知僊与人，混迹无异处。
<br>我来想鸾鹤，稽首祈一顾。
<br>飞僊不可见，惟与白云遇；
<br>白云如有情，傍我栏角住。
<br>借问何山来？云惊却飞去。
<br>
<br>秋日独酌
<br>
<br>草木秋始繁，黄碧照篱落，
<br>虽云各有时，意绪终索莫。
<br>老人固多感，对此聊命酌。
<br>风霜肃万物，过雁在寥廓。
<br>吾当识其大，微物不足托。
<br>何以豁旷怀，短章可时作。
<br>
<br>秋日泛镜中憩千秋观
<br>
<br>病起重来理钓丝，扁舟迨及素秋时。
<br>旧交犹有青山在，幽趣唯应白鸟知。
<br>冉冉年光行老矣，茫茫世路欲何之？
<br>秦皇酒榼苔封遍，虚负霜螯左手持。
<br>
<br>秋日焚香读书戏作
<br>
<br>世事无端自纠纷，放翁隐几对炉熏。
<br>好官何恨输玄保，奇字犹须属子云。
<br>婆律一铢能敌国，水沉盈握有兼斤。
<br>闭门莫怪常终日，不是高人不遣闻。
<br>
<br>秋日怀东湖
<br>
<br>小阁东头罨画池，秋来长是忆幽期。
<br>身如巢燕临归日，心似堂僧欲动时。
<br>病思羁怀惟付酒，西风落日更催诗。
<br>故知岁暮常多感，不独当年宋玉悲。
<br>
<br>秋日怀东湖
<br>
<br>罨画池边小钓矶，垂竿几度到斜晖，
<br>青苹叶动知鱼过，朱阁帘开看燕归。
<br>岁晚官身空自闵，途穷世事巧相违。
<br>边州客少巴歌陋，谁与愁城略解围？
<br>
<br>秋日郊居
<br>
<br>山雨霏微鸭头水，溪云细薄鱼鳞天。
<br>幽寻自笑本无事，羽扇筇枝上钓船。
<br>
<br>秋日郊居
<br>
<br>行歌曳杖到新塘，银阙瑶台无此凉。
<br>万里秋风菰菜老，一川明月稻花香。
<br>
<br>秋日郊居
<br>
<br>秋日留连野老家，朱盘鮓脔粲如花。
<br>已炊藟散真珠米，更点丁坑白雪茶。
<br>
<br>秋日郊居
<br>
<br>车荡比邻例馈鱼，流涎对此四腮鲈。
<br>北窗雨过凉如水，消得先生一醉无？
<br>
<br>秋日郊居
<br>
<br>今年斟酌是丰年，社近儿童喜欲颠。
<br>半醉半醒村老子，家家门口掠神钱。
<br>
<br>秋日郊居
<br>
<br>鱼咸满缶酒新篘，处处吴歌起陇头。
<br>上客已随新雁到，晚禾犹待薄霜收。
<br>
<br>秋日郊居
<br>
<br>儿童冬学闹比邻，据案愚儒却自珍。
<br>授罢村书闭门睡，终年不著面看人。
<br>
<br>秋日郊居
<br>
<br>两翁儿女旧论姻，酒担羊腔喜色新。
<br>不遣交情隔生死，固应世好等朱陈。
<br>
<br>秋日遣怀
<br>
<br>离离上药苗，郁郁灵芝荣，
<br>我昔逢异人，琐细皆能名。
<br>击石以取火，薪桂持煎烹，
<br>五云夜覆鼎，谈笑得长生。
<br>
<br>秋日遣怀
<br>
<br>胸中何所有，世界如河沙；
<br>区区吞云梦，何至为客夸。
<br>初见卖苑冰，青门已无瓜。
<br>天河正不远，秋风乘客槎。
<br>
<br>秋日遣怀
<br>
<br>西来浮涛江，东眺俯镜湖。
<br>其中绵千里，郁郁桑麻区。
<br>禹葬有遗窆，粤亡无故墟。
<br>秋风吹短褐，望古空踌躇。
<br>
<br>秋日遣怀
<br>
<br>野风声如潮，溪水色可染。
<br>浮云时翳日，亦作雨数点。
<br>行歌虽放浪，未至越绳检。
<br>萧然茅三间，送老此山崦。
<br>
<br>秋日遣怀
<br>
<br>秋夜坐东窗，残雨时一滴。
<br>四壁无人声，心境两虚寂。
<br>吾方游物初，超然谢形役。
<br>一毫傥未尽，何往非勍敌。
<br>
<br>秋日遣怀
<br>
<br>自我归故山，不知岁月徂。
<br>念虽迫霜露，忧国犹区区。
<br>老不能上疏，泰阶陈六符。
<br>安得子元子，同歌于蒍于！
<br>
<br>秋日遣怀
<br>
<br>今年秋气早，风露应时令；
<br>晨起换熟衣，残暑已退听。
<br>松声满庭户，萧然失衰病。
<br>人众何足言，天固不可胜。
<br>
<br>秋日遣怀
<br>
<br>晨几手作墨，午窗身磑茶：
<br>岂惟要小劳，亦以御百邪。
<br>儿童不解此，倾心逐纷华。
<br>君看如山祸，萌在一念差。
<br>
<br>秋日山居晏起
<br>
<br>年年睡债苦相关，好梦长随苦角残。
<br>作意归来偿宿负，透窗遮莫已三竿。
<br>
<br>秋日睡起
<br>
<br>白露已过天益凉，练衣初覆篝炉香。
<br>天其闵我老且惫，付以美睡声撼墙。
<br>离骚古文傍倦枕，砥柱巨刻悬高堂。
<br>睡余一读搔短发，万壑松风秋兴长。
<br>
<br>秋日闻蝉
<br>
<br>断角斜阳触处愁，长亭搔首晚悠悠。
<br>世间最是蝉堪恨，送尽行人更送秋。
<br>
<br>秋日徙倚门外久之
<br>
<br>舍前烟水似潇湘，白首归来爱故乡。
<br>五亩山园郁桑柘，数椽茅屋映菰蒋。
<br>翻翻小繖船归郭，渺渺长歌月满塘。
<br>却掩柴荆了无事，篆盘重点已残香。
<br>
<br>秋日小雨有感
<br>
<br>七月江边暑已微，虚窗卧看雨霏霏。
<br>凄凉蛩伴草根语，憔悴鹊从天上归。
<br>志士酒酣看宝剑，美人泪尽倚鸳机。
<br>嗟予亦有新秋感，遥忆苍苔满钓矶。
<br>
<br>秋日杂咏
<br>
<br>都门初出若登仙，弄水穿云喜欲颠。
<br>只恐光阴巳无几，不知又过十三年。
<br>
<br>秋日杂咏
<br>
<br>五百年前贺季真，再来依旧作闲人。
<br>一生看尽佳风月，不负湖山不负身。
<br>
<br>秋日杂咏
<br>
<br>菰蒲风起暮萧萧，烟歛林疏见断桥。
<br>白蟹（上制下鱼）鱼初上市，轻舟无数去乘潮。
<br>
<br>秋日杂咏
<br>
<br>叶底珍禽不受呼，弄风小蝶点残芜。
<br>舍南舍北秋光好，到处皆成一画图。
<br>
<br>秋日杂咏
<br>
<br>红苋如丹照眼明，卧开石竹乱纵横。
<br>骚人见处终然别，只说清秋采落英。
<br>
<br>秋日杂咏
<br>
<br>桐叶吹残柳亦稀，溪头倚杖立斜晖。
<br>谁知老子无穷喜，待得吾儿小艇归？
<br>
<br>秋日杂咏
<br>
<br>久雨初晴喜欲迷，青鞋踏偏舍东西。
<br>忽然来到柳桥下，露湿蓼花红一溪。
<br>
<br>秋日杂咏
<br>
<br>十里秋风画角哀，夕阳光景亦佳哉！
<br>正疑白鹭归何晚，一片雪从天际来。
<br>
<br>秋赛
<br>
<br>柳姑庙前烟出浦，冉冉萦空青一缕；
<br>须臾散作四山云，明日来为社公雨。
<br>小巫屡舞大巫歌，士女拜祝肩相摩，
<br>芳茶绿酒进杂遝，长鱼大胾高嵯峨。
<br>常年徵科烦箠楚，县家血湿庭前土。
<br>妻啼儿号不敢怨，期会常忧累官府。
<br>今年家家有余粟，县符未下输先足。
<br>木刻吏，蒲作鞭，
<br>自然粟帛如流泉，储积不愁无九年！
<br>
<br>秋色
<br>
<br>一段凄凉傍酒杯，中年剩作楚囚哀。
<br>迢迢似伴明河出，惨惨如随落照来。
<br>客路半生常泪眼，乡关万里更危台。
<br>蓼汀荻浦江南岸，自入秋来梦几回？
<br>
<br>秋社
<br>
<br>雨余残日照庭槐，社鼓冬冬赛庙回。
<br>又见神盘分肉至，不堪沙雁带寒来。
<br>书因忌作闲终日，酒为治聋醉一杯。
<br>记取镜湖无限景，苹花零落蓼花开。
<br>
<br>秋社
<br>
<br>明朝逢社日，邻曲乐年丰。
<br>稻蟹雨中尽，海氛秋後空。
<br>不须谀土偶，正可倚天公。
<br>酒满银杯绿，相呼一笑中。
<br>
<br>秋社
<br>
<br>浦漵渔歌远，茆茨绩火明。
<br>新凉迎病起，乐事及秋成。
<br>社肉分初至，官壶买旋倾。
<br>残年得家食，何以报时清？
<br>
<br>秋声
<br>
<br>人言悲秋难为情，我喜枕上闻秋声。
<br>快鹰下韝爪觜健，壮士抚剑精神生。
<br>我亦奋迅起衰病，唾手便有擒胡兴，
<br>弦开雁落诗亦成，笔力未饶弓力劲。
<br>五原草枯苜蓿空，青海萧萧风卷蓬，
<br>草罢捷书重上马，却从銮驾下辽东。
<br>
<br>秋声
<br>
<br>萧骚拂树过中庭，何处人间有此声？
<br>涨水雨余晨放闸，骑兵战罢夜还营。
<br>闲凭曲几听虽久，强抚哀弦写不成。
<br>暑退凉生君勿喜，一年光景又峥嵘。
<br>
<br>秋暑夜起追凉
<br>
<br>漱罢寒泉弄月明，浩然风露欲三更。
<br>曲阑干畔踟躇久，静听空廊络纬声。
<br>
<br>秋暑夜起追凉
<br>
<br>道士矶边浪蹴天，郎官湖上月侵船。
<br>暮年自度无因到，且与沙鸥作後缘。
<br>
<br>秋暑夜兴
<br>
<br>寂寂空廊络纬鸣，消摇岸帻近南荣。
<br>闲眠簟作波纹冷，新浴衣如蝉翼轻。
<br>微雨已收云尽散，众星俱隐月徐行。
<br>呼童持烛开藤纸，一首清诗取次成。
<br>
<br>秋树
<br>
<br>秋风一夜吹桥树，明日来看已非故。
<br>吴中九月霜尚薄，落叶半随飞鸟去。
<br>老人心事感凋零，只欲逢秋醉不醒。
<br>范宽用意真难解，偏写丹枫作画屏。
<br>
<br>秋思
<br>
<br>黄落梧桐覆井床，莎根日夜泣寒螿。
<br>老生窥镜鬓成雪，俊鹘掣韝天欲霜。
<br>破虏谁持白羽扇？从军曾拥绿沈枪。
<br>壮心自笑何时豁，梦遶祁连古战场。
<br>
<br>秋思
<br>
<br>人生四十叹头颅，久矣心知负壮图。
<br>未死皆为闲日月，无求尽有醉工夫。
<br>风凋木叶流年晚，秋入窗扉病骨苏。
<br>信步出门湖万顷，季鹰不用忆蓴鲈。
<br>
<br>秋思
<br>
<br>诗人本自易悲伤，何况身更忧患场。
<br>乌鹊成桥秋又到，梧桐滴雨夜初凉。
<br>江南江北堠双只，灯暗灯明更短长。
<br>安得平生会心侣，一尊相属戏年光？
<br>
<br>秋思
<br>
<br>烈日炎天欲不禁，喜逢秋色到园林。
<br>云阴映日初萧瑟，露气侵帘已峭深。
<br>衰发凋零随槁叶，苦吟凄断杂疏碪。
<br>鴈来不得中原信，抚剑何人识壮心！
<br>
<br>秋思
<br>
<br>鱼复城边逢雁飞，白头羁客恨依依。
<br>远游眼底故交少，晚岁人间乐事稀。
<br>云重古关传夜柝，月斜深巷捣秋衣。
<br>官闲况是频移疾，药鼎荧荧卧掩扉。
<br>
<br>秋思
<br>
<br>秋来情味更堪论，身寄城南五亩园。
<br>委辔看山无铁獭，拾樵煎茗有青猿。
<br>陂塘夜雨添新涨，原野烟芜减旧痕。
<br>岂是平生少亲友，略无人肯访孤村。
<br>
<br>秋思
<br>
<br>利欲驱人万火牛，江湖浪迹一沙鸥。
<br>日长似岁闲方觉，事大如山醉亦休。
<br>衣杵相望深巷月，井桐摇落故园秋。
<br>欲舒老眼无高处，安得元龙百尺楼。
<br>
<br>秋思
<br>
<br>一径苔侵四壁空，北窗支枕听秋钟。
<br>故人去後登楼怯，白发多来览镜慵。
<br>狂忆射麋穷楚泽，闲思钓雪泛吴松。
<br>相如病渴年来剧，酿酒倾家畏不供。
<br>
<br>秋思
<br>
<br>湖边一夜霜，庭树无秋声。
<br>嬾不近笔砚，何以纾幽情？
<br>但有一睡耳，展转无由成。
<br>起拥地炉暖，坐待天窗明。
<br>
<br>秋思
<br>
<br>大面山前秋笛清，细腰宫畔暮滩平。
<br>吴樯楚柁动归思，陇月巴云空复情。
<br>万里风尘旧朝士，百年铅椠老书生。
<br>水村渔市从今始，安用区区海内名。
<br>
<br>秋思
<br>
<br>南郑归来二十霜，背人岁月去堂堂。
<br>破裘不补知寒早，倦枕无憀厌夜长。
<br>年少若为评宿士？狂生曾是说高皇。
<br>慨然此夕江湖梦，犹绕天山古战场。
<br>
<br>秋思
<br>
<br>露浓压架葡萄熟，日嫩登场罢亚香。
<br>商略人生如意事，及身强健得还乡。
<br>
<br>秋思
<br>
<br>少日猖狂不自谋，即今垂死更何求？
<br>简编不隔圣贤面，梦寐时为河岳游。
<br>浊酒未倾心已醉，长歌欲发涕先流。
<br>石帆射的烟岚晚，过雁声中又一秋。
<br>
<br>秋思
<br>
<br>乌帽翩翩九陌麈，枝藜谁记岸纶巾？
<br>遗簪见取终安用，弊帚虽微亦自珍。
<br>廊庙似闻怜老病，云山渐欲属闲身。
<br>墙隅苜蓿秋风晚，独倚门扉感慨频。
<br>
<br>秋思
<br>
<br>乌柏微丹菊渐开，天高风送雁声哀。
<br>诗情也似并刀快，翦得秋光入卷来。
<br>
<br>秋思
<br>
<br>秋云易簇日常阴，西望山村每欲寻。
<br>屏掩数峰临峭绝，蛇蟠一径入幽深。
<br>
<br>秋思
<br>
<br>门巷萧条秋色深，黄花始欲慰孤斟。
<br>久贫自笑不妨乐，过足固知非所钦。
<br>琴调已忘还渐省，诗联未稳更长吟。
<br>吾儿西上无多日，安得相从老故林？
<br>
<br>秋思
<br>
<br>秋毫不受俗尘侵，随处悠然一散襟。
<br>天际挂虹初断雨，云头翳日又成阴。
<br>引泉北涧长浇竹，拂榻西窗自斫琴。
<br>药石扫空身便健，始知万事要无心。
<br>
<br>秋思
<br>
<br>巢燕成归秋景奇，颇容老子醉哦诗。
<br>山晴更觉云含态，风定闲看水弄姿。
<br>痛饮何由从次道，并游空复忆安期。
<br>天涯又作经年客，莫对青铜恨鬓丝。
<br>
<br>秋思
<br>
<br>弊衣但故絮，粝食惟黄齑。
<br>余年如登山，步步勤攀跻。
<br>从子念寂寞，千里致鹿麑。
<br>秋风石帆下，伴我扶青藜。
<br>
<br>秋思
<br>
<br>雨长苍苔满钓矶，坐令秋暑歛余威。
<br>天高月破残云出，野旷风惊蠹叶飞。
<br>终岁鉏犁犹不饱，万家碪杵独无衣。
<br>早知竟坐儒冠误，射虎南山未必非。
<br>
<br>秋思
<br>
<br>日落江城闻捣衣，长空杳杳雁南飞。
<br>桑枝空後醅初熟，豆荚成时兔正肥。
<br>徂岁背人常冉冉，老怀感物倍依依。
<br>平生许国今何有，且拟梁鸿赋五噫。
<br>
<br>秋思
<br>
<br>水际柴门一扇开，白头羸病亦堪哀。
<br>阿谁得似桄榔杖，肯为闲人万里来？
<br>
<br>秋思
<br>
<br>一生书剑遍天涯，两岁秋风喜在家。
<br>烂醉日倾无算酒，高眠时听属私蛙。
<br>园林夕照明丹柿，篱落初寒蔓碧花。
<br>便拟挂冠君会否？耳根不复耐喧哗。
<br>
<br>秋思
<br>
<br>山步溪桥入早秋，飘然无处不堪游。
<br>僧廊偶为题诗入，鱼市常因施药留。
<br>
<br>秋思
<br>
<br>霜露初侵季子裘，山川空赋仲宣楼。
<br>梦回最怯闻衣杵，病起常忧负酒筹。
<br>日月往来双转毂，乾坤成坏一浮沤。
<br>书生事业无多许，二寸毛锥老未休。
<br>
<br>秋思
<br>
<br>十日秋阴满径苔，蓬门那有客敲推。
<br>水边丹叶已如许，篱下黄花犹未开。
<br>空见游僧衡岳去，难逢新雁杜陵来。
<br>溪云一片闲舒卷，恋著渔矶不肯回。
<br>
<br>秋思
<br>
<br>三三两两戏鱼行，香饵才投去若惊。
<br>寄与扁舟五湖客，只当远引过平生。
<br>
<br>秋思
<br>
<br>残暑偏能著此翁，吹襟剩喜得西风。
<br>露滋小径兰苕冷，月射高梁燕户空。
<br>衰病呻吟真一洗，醉歌跌宕与谁同？
<br>从今日日增幽兴，水际先丹数叶枫。
<br>
<br>秋思
<br>
<br>苍颜莫怪少曾开，触目人情但可哀。
<br>死去肯为浮世恋？此身元自不应来。
<br>
<br>秋思
<br>
<br>稽山九十翁，病起无气力。
<br>拥杖牧鸡豚，乃是老人职。
<br>一杯芋糁羹，孙子唤翁食。
<br>既饱负朝阳，自愧尔何德！
<br>
<br>秋思
<br>
<br>西风吹叶满湖边，初换秋衣独慨然。
<br>白首有诗悲蜀道，清宵无梦到钧天。
<br>迂疏早不营三窟，流落今宁直一钱！
<br>把酒未妨余兴在，试凭丝管饯流年。
<br>
<br>秋思
<br>
<br>临海铜灯喜夜长，蕲春笛簟怨秋凉。
<br>世间生灭无穷境，尽付山房一炷香。
<br>
<br>秋思
<br>
<br>身似庞翁不出家，一窗自了淡生涯。
<br>山姜零落初成子，石竹凄凉半吐花。
<br>寒涧挹泉供试墨，堕巢篝火唤煎茶。
<br>掩关本意君知否？两耳衰年不耐哗。
<br>
<br>秋思
<br>
<br>一篇旧草天台赋，六幅新传太华图。
<br>占尽人间清绝事，紫藤香起竹根炉。
<br>
<br>秋思
<br>
<br>今日鹊噪檐，邢赵别我西。
<br>老怀易感慨，近别亦惨凄。
<br>自我卧孤村，海内无轮蹄。
<br>垂虹秋愈佳，不得同装齎。
<br>
<br>秋思
<br>
<br>村南村北鹁鸪鸣，小雨霏霏又作晴。
<br>拂枕欹眠不成梦，却拖藤杖出门行。
<br>
<br>秋思
<br>
<br>才不才间未必全，胸中元自要超然。
<br>黄金不博身强健，且醉江湖万里天。
<br>
<br>秋思
<br>
<br>今日鹊噪檐，邢赵别我西。
<br>老怀易感慨，近别亦惨凄。
<br>自我卧孤村，海内无轮蹄。
<br>垂虹秋愈佳，不得同装齎。
<br>
<br>
<br>
<br>秋思 
<br>半年闭户废登临，直自春残病至今。
<br>帐外昏灯伴孤梦，檐前寒雨滴愁心。
<br>中原形胜关河在，列圣忧勤德泽深。
<br>遥想遗民垂泣处，大梁城阙又秋砧。
<br>
<br>秋思
<br>
<br>老怀不惯著闲愁，信脚时为野外游。
<br>过雁未惊残月晓，片云先借一天秋。
<br>村醅似粥家家醉，社肉如林处处留。
<br>七十已稀今又过，问君端的更何求？
<br>
<br>秋思
<br>
<br>出门东行复西行，处处人家打稻声。
<br>小瓮秫醅虽未熟，後园楮蕈已堪烹。
<br>
<br>秋思
<br>
<br>牙齿漂浮欲半空，此生已付有无中。
<br>一杯藜粥枫林下，时与邻翁说岁丰。
<br>
<br>秋思
<br>
<br>雁阵横空送早寒，白头病叟住江干。
<br>风林脱叶山容瘦，霜稻登场野色宽。
<br>万里关河惊契阔，一尊邻曲话悲欢。
<br>书生饿死寻常事，那得重弹挂壁冠。
<br>
<br>秋思
<br>
<br>疏泉洗石夸身健，试墨烧香破日长。
<br>若得三山安乐法，不须更觅玉函方。
<br>
<br>秋思
<br>
<br>药畦蔬垄夕阳中，带落冠欹一病翁。
<br>步蹇每妨行乐兴，眼昏几废读书功。
<br>露浓乍警云巢鹤，风劲先凋玉井桐。
<br>欲赋悲秋却休去，鬓丝已是满青铜。
<br>
<br>秋思
<br>
<br>傍县人来涕泗翻，蝗灾暴虎不堪言。
<br>天心似为衰翁地，饱食安眠独北村。
<br>
<br>秋思
<br>
<br>桑竹成阴不见门，牛羊分路各归村。
<br>前山雨过云无迹，别浦潮回岸有痕。
<br>
<br>秋思
<br>
<br>闲愁正可资诗酒，小疾安能减食眠。
<br>一亩旋租畦菜地，千钱新买钓鱼船。
<br>
<br>秋思
<br>
<br>邻砧落日数声残，汀树秋风几叶丹。
<br>冉冉清愁来不断，无方能使酒肠宽。
<br>
<br>秋思
<br>
<br>老子斋居罢击鲜，木盘竹箸每随缘。
<br>邻僧不用分香钵，莲芡犹堪过半年。
<br>
<br>秋思
<br>
<br>眼明尚见蝇头字，暑退初亲雁足灯。
<br>历历胸中千载事，莫将轻比住庵僧。
<br>
<br>秋思
<br>
<br>存神止虑自长年，黄老遗书汉尚传。
<br>妙语虽传人不省，却从丹灶觅神仙。
<br>
<br>秋思
<br>
<br>虚极静笃道乃见，仁至义尽余可忧。
<br>名山采药恐未免，策蹇孰能从我游？
<br>
<br>秋思绝句
<br>
<br>烟草茫茫楚泽秋，牧童吹笛唤归牛。
<br>九衢不是风尘少，一点能来此地不？
<br>
<br>秋思绝句
<br>
<br>荣悴元知岂有常，纷纷草木占年光。
<br>霜风一扫知何在，楚客从来枉断肠。
<br>
<br>秋思绝句
<br>
<br>一片云生便作阴，东轩草树共萧森。
<br>秋风岂必关人事，自是衰翁感慨深。
<br>
<br>秋思绝句
<br>
<br>枳棘编篱昼掩门，桑麻遮路不知村。
<br>平生诗句传天下，白首还家自灌园。
<br>
<br>秋思绝句
<br>
<br>胸次本来容具区，自私盆盎一何愚！
<br>片帆忽逐秋风起，聊试人间万里途。
<br>
<br>秋思绝句
<br>
<br>黄蛱蝶轻停曲槛，红蜻蜓小过横塘。
<br>老人未肯杀风景，睡起熏笼重炷香。
<br>
<br>秋晚
<br>
<br>春将愁并至，秋与病相终。
<br>过望犹赊死，扶衰又入冬。
<br>拨香开社瓮，带睡听晨钟。
<br>嬾放君无诮，天公尽见容。
<br>
<br>秋晚
<br>
<br>寒渚雁新下，坏墙蛩夜吟。
<br>庭莎欲无色，园树不成阴。
<br>沾洒孤臣泪，驰驱壮士心。
<br>明朝镜中发，饱受雪霜侵。
<br>
<br>秋晚
<br>
<br>庭草犹残绿，溪枫已半丹。
<br>谁知此翁健，又见一年寒。
<br>幻境槐安梦，危机竹节滩。
<br>如今浑过尽，摩腹且加餐。
<br>
<br>秋晚
<br>
<br>聚落萧条古埭东，芦藩蓬户卧衰翁。
<br>井桐叶尽新霜後，衣杵声繁夕照中。
<br>身似败棋难复掁，心如病木已中空。
<br>村醪酸涩君无笑，也解灯前作脸红。
<br>
<br>秋晚
<br>
<br>鸡声喔喔频催晓，木叶飕飕已变秋。
<br>忧患纵多终强项，饥寒未至且优游。
<br>老罢尚欲身当道，乳虎何疑气食牛。
<br>但有一愁消未得，大儿白发戍边头。
<br>
<br>秋晚
<br>
<br>春粳入甑香炊玉，压酒鸣槽滴碎珠。
<br>甲第朱门漫豪侈，山家风味定应无。
<br>
<br>秋晚
<br>
<br>梧桐落井床，蟋蟀在书堂。
<br>徂岁聿云暮，揽衣慨以慷。
<br>一生常蹭蹬，万事略更尝。
<br>赖有铭心语，南华论坐忘。
<br>
<br>秋晚
<br>
<br>门巷清如水，情怀淡似秋。
<br>诗吟唐近体，谈慕晋高流。
<br>托命须长鑱，浮家只小舟。
<br>江南烟雨岸，何处不堪留？
<br>
<br>秋晚
<br>
<br>西山破晓两眉青，南浦无风一镜平。
<br>食尽不容添鹤口，身闲且免负鸥盟。
<br>霜前草树已无色，雨到菰蒲先有声。
<br>只怪胜游频入梦，今朝蜀客话青城。
<br>
<br>秋晚
<br>
<br>身世呻吟裹，园庐寂寞中。
<br>家贫忧酒券，才尽畏诗筒。
<br>陂水潴犹满，山苗获欲空。
<br>儿孙更力作，勿媿禹遣风。
<br>
<br>秋晚
<br>
<br>木落寺楼出，江平沙渚生。
<br>牛羊下残照，鼓角动高城。
<br>寒至衣犹质，忧多梦自惊。
<br>群胡方斗穴，河渭几时清？
<br>
<br>秋晚
<br>
<br>辞禄始知贫有味，杜门不觉老相催。
<br>寒鸦已占雁前到，黄菊犹须霜後开。
<br>团扇尘埃高挂壁，短檠书史乱成堆。
<br>羸躯自笑痴顽甚，撑拄新寒又一回。
<br>
<br>秋晚
<br>
<br>新筑场如镜面平，家家欢喜贺秋成。
<br>老来嬾惰惭丁壮，美睡中闻打稻声。
<br>
<br>秋晚
<br>
<br>秋菰出水白於玉，寒荠绕墙甘若饴。
<br>正是长斋岂不可，凛然大节固难移。
<br>
<br>秋晚
<br>
<br>世事无穷似弈棋，不如常采故山芝。
<br>萧萧鸡犬三家聚，莽莽风烟十里陂。
<br>幸有浊醪从客醉，常忧黠鬼笑人痴。
<br>清秋乐处君知否？庭下幽花渐可移。
<br>
<br>秋晚
<br>
<br>竹竿坡面老别驾，饭颗山头瘦拾遗。
<br>自古诗人例如此，放翁穷死未须悲。
<br>
<br>秋晚弊庐小葺一室过冬欣然有作
<br>
<br>放翁毕竟合躬耕，剩喜东归乐太平。
<br>碧瓦新霜寒尚薄，明窗嫩日雨初晴。
<br>素琴寻得无弦曲，野饷烹成不糁羹。
<br>更说市朝痴太绝，一湖秋水濯尘缨。
<br>
<br>秋晚病起
<br>
<br>心静病良已，翛然巾履轻。
<br>灰深地炉暖，日出纸窗明。
<br>宿雨全消瘴，新霜剩得晴。
<br>井梧殊可念，无叶送秋声。
<br>
<br>秋晚村舍杂咏
<br>
<br>村巷翳桑麻，萧然野老家。
<br>园丁种冬菜，邻女卖秋茶。
<br>啄木矜奇服，牵牛蔓碧花。
<br>一樽虽草草，笑语且喧哗。
<br>
<br>秋晚村舍杂咏
<br>
<br>秋晚年中熟，湖乡未寂寥。
<br>步头横画舫，柳外出朱桥。
<br>潮壮知多蟹，霜迟不损荞。
<br>家家新酿美，邻里递相邀。
<br>
<br>秋晚登城北门
<br>
<br>幅巾藜杖北城头，卷地西风满眼愁。
<br>一点烽传散关信，两行雁带杜陵秋。
<br>山河兴废供搔首，身世安危人倚楼。
<br>横槊赋诗非复昔，梦魂犹绕古梁州。
<br>
<br>秋晚登拟岘望祥符观
<br>
<br>放翁局促留江干，爱此楼前烟水宽。
<br>雨昏回望殿突兀，秋晚剩觉山苍寒。
<br>中原未复泪横臆，故里欲归身属官。
<br>云外飞仙故不远，唤渠小为驻青鸾。
<br>
<br>秋晚湖上
<br>
<br>已过西成赛庙期，家家下麦不容迟。
<br>夕阳遍野人归後，秋水生滩鹭集时。
<br>灵药不治怀抱恶，好诗空益鬓毛衰。
<br>从来未识苏司业，愁绝西风满酒旗。
<br>
<br>秋晚书感
<br>
<br>丘冢相望故旧空，放翁犹复寄沤中。
<br>少眠危坐待窗白，得酒细倾生颊红。
<br>虽媿蛟龙起云雨，尚胜鱼鸟困池笼。
<br>秋来莫道无游兴，野渡村桥处处通。
<br>
<br>秋晚散步门外
<br>
<br>栗里归栽菊，青门隐卖瓜。
<br>羸躯病天色，衰鬓怯年华。
<br>野旷乌声乐，溪清雁影斜。
<br>门退，也拟筑堤沙。
<br>
<br>秋晚书感
<br>
<br>牺象初心岂愿才，沟中虽断不须哀。
<br>吾生自信云舒卷，客态谁论燕去来？
<br>夕露正看沾草棘，晨霜已见落楸槐。
<br>耄年闭户真无憾，葑火更阑熟芋魁。
<br>
<br>秋晚书懹
<br>
<br>七泽三巴日月长，即今万事付茫茫。
<br>结庐穷僻新知少，属疾沉绵旧学荒。
<br>中夜饭牛初上阪，千年化鹤复还乡。
<br>自怜尚觉身为累，剩蓄荆薪待雪霜。
<br>
<br>秋晚书懹
<br>
<br>颓然兀兀复腾腾，万事惟除死未曾。
<br>无奈喜欢闲弄水，不胜顽健远寻僧。
<br>唤船野岸横斜渡，问路云山曲折登。
<br>却笑吾儿多事在，夜分未灭读书灯。
<br>
<br>秋晚衰疾稍平聊识喜怀
<br>
<br>世事纷纷博局中，岂知造物贷衰翁。
<br>短筇倚壁知身健，小甑炊粳喜岁丰。
<br>霜近平郊多雁落，雨频断港有船通。
<br>更余一事生诗兴，乌柏新添数叶红。
<br>
<br>秋晚思梁益旧游
<br>
<br>幅巾筇杖立篱门，秋意萧条欲断魂。
<br>恰似嘉陵江上路，冷云微雨湿黄昏。
<br>
<br>秋晚思梁益旧游
<br>
<br>忆昔西行万里余，长亭夜夜梦归吴。
<br>如今历尽风波恶，飞栈连云是坦途。
<br>
<br>秋晚思梁益旧游
<br>
<br>沧波极目江乡恨，衰草连天塞路愁。
<br>三十年间行万里，不论南北怯登楼。
<br>
<br>秋晚岁登戏作
<br>
<br>水落沙痕出，天高野气严。
<br>饼香油乍压，齑美韭新腌。
<br>裘褐风霜逼，衡茆醉梦兼。
<br>菊花香满把，聊得儗陶潜。
<br>
<br>秋晚岁登戏作
<br>
<br>漫漫荞铺白，累累橘弄黄。
<br>未论痴腹饱，已觉醉魂香。
<br>曳杖行歌里，抛书倦枕傍。
<br>轩车虽已矣，终媿食官仓。
<br>
<br>秋晚闲步邻曲以予近尝卧病皆欣然迎劳
<br>
<br>放翁病起出门行，绩女窥篱牧竖迎。
<br>酒似粥醲知社到，饼如盘大喜秋成。
<br>归来早觉人情好，对此弥将世事轻。
<br>红树青山只如昨，长安拜免几公卿！
<br>
<br>秋晚幽居
<br>
<br>吴中秋晚气犹和，疾竖其如此老何？
<br>鸟语渐稀人睡美，木阴初薄夕阳多。
<br>扫园日日成幽趣，抚枕时时亦浩歌。
<br>车辙久空君勿叹，文殊自解问维摩。
<br>
<br>秋晚雨中作
<br>
<br>新雁南来岁又残，萧萧风雨暗江干。
<br>客疏似悉尔来病，酒薄不禁如许寒。
<br>草络篱头花尚碧，树当浦口叶初丹。
<br>醉来且拥黄紬睡，莫问何时后土乾。
<br>
<br>秋晚寓叹
<br>
<br>荷叶枯已尽，菊花残更香。
<br>带酲尝野橘，和梦听啼螿。
<br>鬓畔流年速，灯前旧话长。
<br>寒龟且未死，不必恨楮床。
<br>
<br>秋晚寓叹
<br>
<br>野处仍多病，经年无与游。
<br>僧庸几市井，医傲过公侯。
<br>不睡愁逢夜，无衣怯到秋。
<br>一端聊自慰，问事有长头。
<br>
<br>秋晚寓叹
<br>
<br>幽梦鸡呼觉，孤愁雨滴成。
<br>天高那可问，年往若为情？
<br>孱虏犹遗育，神州未削平。
<br>登高西北望，衰涕对谁倾？
<br>
<br>秋晚寓叹
<br>
<br>老叹交朋尽，闲知日月长。
<br>著书终覆瓿，得句漫投囊。
<br>霜树昏鸦黑，风帘小蠂黄。
<br>村醪如水薄，也复答年光。
<br>
<br>秋晚寓叹
<br>
<br>十里丹枫岸，三家小麦村。
<br>山多妨极目，秋晚易消魂。
<br>火举船过埭，人行犬吠门。
<br>穷愁已如许，那更雨昏昏！
<br>
<br>秋晚寓叹
<br>
<br>行年垂大耋，久矣少朋俦。
<br>旧事同谁说，新诗或自酬。
<br>废书眠过日，泥酒醉经秋。
<br>迟速皆当死，时来莫预愁。
<br>
<br>秋晚杂兴
<br>
<br>汀树犹青未著霜，垄间稗穗已先黄。
<br>放翁皓首归民籍，烂醉狂歌坐箦床。
<br>
<br>秋晚杂兴
<br>
<br>昔遇高皇起众材，姓名曾得厕邹枚。
<br>年踰八十犹赊死，却伴邻翁斸芋魁。
<br>
<br>秋晚杂兴
<br>
<br>老病侵凌不可当，时时揽镜自悲伤。
<br>西风吹散朝来酒，依旧衰颜似叶黄。
<br>
<br>秋晚杂兴
<br>
<br>冷落秋风把酒杯，半酣直欲挽春回。
<br>今年菰菜尝新晚，正与鲈鱼一并来。
<br>
<br>秋晚杂兴
<br>
<br>置酒何由办咄嗟，清言深媿淡生涯。
<br>聊将横浦红丝磑，自作蒙山紫笋茶。
<br>
<br>秋晚杂兴
<br>
<br>洗耳高人耻见尧，看渠应不受弓招。
<br>精神徇物那能久，刀砺君看日日销。
<br>
<br>秋晚杂兴
<br>
<br>石帆山下醉清秋，常伴渔翁弄小舟。
<br>箬笠照溪吾自喜，貂蝉谁管出兜鍪？
<br>
<br>秋晚杂兴
<br>
<br>烟波万顷镜湖秋，清啸虽闻不可求。
<br>自是世间知者少，山林何代乏巢由？
<br>
<br>秋晚杂兴
<br>
<br>禹巡吾国三千岁，陈迹销沉渺莽中。
<br>岂独江山无定主，苔矶知换几渔翁？
<br>
<br>秋晚杂兴
<br>
<br>江东谁复识重瞳，遗庙欹斜草棘中。
<br>若比咿嘤念如意，乌江战死尚英雄。
<br>
<br>秋晚杂兴
<br>
<br>漠漠渔村烟雨中，参差苍桧映丹枫。
<br>古来画手知多少，除却范宽无此工。
<br>
<br>秋晚杂兴
<br>
<br>渺渺风烟接小江，牛头山色满蓬窗。
<br>门前西走钱塘路，也有闲人似老庞。
<br>
<br>秋望
<br>
<br>千里郊原俯莽苍，三江烟水接微茫。
<br>横林虫镂无全叶，新雁风惊有断行。
<br>神禹祠庭遗剑佩，先秦金石古文章。
<br>一尊莫恨盘餐薄，终胜登楼忆故乡。
<br>
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
