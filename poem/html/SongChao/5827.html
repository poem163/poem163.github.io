<HTML>
<HEAD>
<TITLE>陆游诗全集（二十） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangHou/">唐后诗选</a> <font color=4C4C4C>&gt;&gt; </font><a href="../../html/SongChao/">宋朝诗选</a> <FONT color=#BCB6A0>&gt;&gt;</font> 陆游诗全集（二十）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>陆游诗全集（二十）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-29&nbsp;&nbsp;文章类别:宋朝诗选&nbsp;&nbsp;阅读次数:<script language=javascript src="../../hits.php?articleid=5827"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'陆游诗全集（二十）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[陆游诗全集（二十）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 欲卜庵居未有胜地作诗识之
<br>
<br>破裘百结鬓垂蓬，旋过流年旋已空。
<br>魔眷属如云尽散，性光明似日方中。
<br>极知万事不劳问，欲住一庵谁与同？
<br>会向巢居明月夜，五弦横膝写松风。
<br>
<br>欲出遇雨
<br>
<br>东风吹雨恼游人，满路新泥换细尘。
<br>花睡柳眠春自嬾，谁知我更嬾於春！
<br>
<br>欲行雨未止
<br>
<br>幽幔依灯影，空阶送雨声。
<br>蹔归仍客路，投老倍乡情。
<br>眼涩书难读，心摇梦易惊。
<br>病多常怕醉，酒尽却思倾。
<br>
<br>欲游五峰不果往小诗寄莹老
<br>
<br>东来恨不见汤休，千首清诗傥许求。
<br>要与茶山灯下读，莫令侍者作蝇头。
<br>
<br>欲雨
<br>
<br>正苦中天赫日流，房栊忽复变飕飀。
<br>云生江浦初成暝，叶下亭皋剩作秋。
<br>移穴族行怜垤蚁，争巢妇去叹林鸠。
<br>人间寒暑何穷已，碪杵行闻治褐裘。
<br>
<br>欲雨
<br>
<br>徙穴中庭蚁，争巢後圃鸠。
<br>物情犹虑患，人事得忘忧？
<br>
<br>欲雨
<br>
<br>荷锸决新渠，芟茅补旧庐。
<br>共知秋必雨，有备即安居。
<br>
<br>寓宝相有作
<br>
<br>扫地镜面清，烧香云气润。
<br>道人敬爱客，危坐目不瞬。
<br>童子髡两髦，经襌亦精进。
<br>我来愿同龛，欢喜无少吝。
<br>临堂坐夜分，佛灯看堕烬。
<br>清晨爽如秋，摄衣相问讯。
<br>道在氛埃表，此语其殆信。
<br>永愧小阮高，超然弃须鬓。
<br>
<br>寓馆晚兴
<br>
<br>随牒人间不自怜，衢州孤驿更萧然。
<br>百年细数半行路，万事不如长醉眠。
<br>短发经秋真种种，腹宽耐事只便便。
<br>晚窗商略唯当饮，安得黄花到眼边！
<br>
<br>寓规
<br>
<br>百疾皆有源，虽愚犹自知。
<br>惟其忽不念，所以悔莫追。
<br>微隙为无伤，一坏谁能支？
<br>宴安比鸩毒，先民不吾欺。
<br>
<br>寓规
<br>
<br>分量各有穷，升龠不受斗。
<br>满盈靡怀惧，覆败乃自取。
<br>衣笥无复褌，食案有三韭。
<br>贫狭虽可嗤，比汝差耐久。
<br>
<br>寓规
<br>
<br>人生孰无疾，治疾惟欲瘳。
<br>疾瘳药不止，乃有过剂忧。
<br>节食戒属餍，养气常致柔。
<br>金丹无此功，往哉勤自修。
<br>
<br>寓怀
<br>
<br>脱粟未为饥，短褐未为寒；
<br>众毁心自可，身困气愈完。
<br>茆屋虽三间，趺坐则已宽；
<br>浊酒不满瓢，浩歌有余欢。
<br>禄食妻子乐，功名後人看。
<br>成败两蜗角，贵贱一鼠肝。
<br>芒芒百年梦，底物堪控抟？
<br>不如学餐霞，驻此双颊丹。
<br>行披终南云，飞渡黄河湍，
<br>岿然过空城，人言古长安，
<br>霜露蒙荆榛，喟然增永叹。
<br>
<br>寓怀
<br>
<br>苍璧与黄琮，初非俗所贵，
<br>粲然荐缫藉，可对越天地。
<br>我岂卖饼儿，自衒三家市；
<br>持盘叫道边，虽售无乃媿！
<br>文章等卜祝，王公以儒戏；
<br>书成藏名山，此是千载事。
<br>
<br>寓怀
<br>
<br>我昔浮沧溟，浩渺难具论，
<br>华夷漭不辨，日月互吐吞。
<br>神龙忽上腾，尾鬣风霆奔，
<br>积浪自生火，烈焰焚乾坤。
<br>笑谓同舟子，世岂无鹏鲲。
<br>聊持豪逸气，压汝破碎魂。
<br>
<br>寓怀
<br>
<br>鲍鱼载沙丘，鹿马献阿房，
<br>泗上老亭长，仿佯起东方。
<br>干戈暗宇县，黥徒化侯王。
<br>富贵诚可慕，葅醢亦足当。
<br>青门独无恙，种瓜亦何伤。
<br>後有阮嗣宗，绝识未易量；
<br>楚汉真竖子，孰谓斯人狂？
<br>
<br>寓居小庵才袤丈戏作
<br>
<br>早衰甚畏寒，飕飕厌空馆。
<br>登阁望东庵，亭亭长一繖。
<br>欣然愿暂寓，竹底门可款。
<br>外看磔蝟毛，仰视覆鹄卵。
<br>席才置锥地，牖若窥天管。
<br>瓦炉香不去，菅寝衾易暖。
<br>颇疑渔庵结，又类土室窾。
<br>家具止囊衣，弛担著亦满。
<br>客来勿嗤陋，老我善用短。
<br>犹能设胡床，相唤共茗碗。
<br>
<br>寓蓬莱馆
<br>
<br>道山方梦断，税驾复蓬莱。
<br>海上羝应乳，辽东鹤已回。
<br>客惊添鬓雪，自笑久心灰。
<br>底事妨人睡，楼头暮角哀。
<br>
<br>寓蓬莱馆
<br>
<br>朱门高柳画桥南，掠面风埃喜解骖。
<br>霁日偶逢春盎盎，野人不惯屋潭潭。
<br>堂中剩喜簪裾集，楼上时闻鼓角酣。
<br>明发扁舟觅归路，趁时吾欲事农蚕。
<br>
<br>寓蓬莱馆
<br>
<br>桐叶吹残蕉叶黄，驿窗微雨送凄凉。
<br>长安许史无平素，莫恨栖栖立路旁。
<br>
<br>寓蓬莱馆
<br>
<br>古驿萧萧独倚阑，角声催晚雨催寒。
<br>残年遇合应无日，犹说新丰强自宽。
<br>
<br>寓舍偶题
<br>
<br>转徙身飘梗，淹留等系匏。
<br>雁孤依远渚，鸠拙寄空巢。
<br>寒日赬梨颊，清霜常橘包。
<br>平生麴道士，岁晚欲深交。
<br>
<br>寓舍书怀
<br>
<br>借得茅斋近筰桥，羁怀病思两无聊。
<br>春从豆蔻梢头老，日向樗蒱齿上消。
<br>丛竹晓兼风力横，高梧夜挟雨声骄。
<br>书生莫倚身常健，未画凌烟鬓已凋。
<br>
<br>寓舍闻禽声
<br>
<br>日暖林梢鹎鵊鸣，稻陂无处不青青。
<br>老农睡足犹慵起，支枕东窗尽意听。
<br>
<br>寓叹
<br>
<br>有位方忧失，无家岂念归。
<br>贤愚竟谁得？今昨两皆非。
<br>世事无长算，人情忽骇机。
<br>细思如意处，惟有钓鱼矶。
<br>
<br>寓叹
<br>
<br>孤生拙料事，诸老误知人。
<br>世故几翻覆，此身常贱贫。
<br>有书藏禹穴，无地静胡尘。
<br>衰病今年剧，呻吟欲过旬。
<br>
<br>寓叹
<br>
<br>五福惟无富，嗟予得已多。
<br>禅房时托宿，酒市每酣歌。
<br>诗瘦慵看镜，棋鏖恐烂柯。
<br>残年犹有几，切莫负渔蓑。
<br>
<br>寓叹
<br>
<br>人生各自有穷通，世事宁论拙与工。
<br>裹马革心空许国，不龟手药却成功。
<br>早朝玉勒千门雪，夜坐蓬窗万壑风。
<br>借得奇书且勤读，小儿能续地炉红。
<br>
<br>寓叹
<br>
<br>五亩烟芜过半生，还山自笑又躬耕。
<br>舂炊不继儿啼饭，烹饪无方客絮羹。
<br>游宦人间身愈困，读书灯下目几盲。
<br>退之已老当更事，犹向时人说善鸣。
<br>
<br>寓叹
<br>
<br>萧疏残发数茎丝，胜负浑如未算棋。
<br>万里旌旗无昨梦，一蓑烟雨有新诗。
<br>潜消暗换人谁在？小醉闲眠我自奇。
<br>二十四年能几许，汾阳回首亦成痴。
<br>
<br>寓叹
<br>
<br>俗心浪自作棼丝，世事元知似弈棋。
<br>旧业萧然归亦乐，余年至此死何悲？
<br>古人可作将谁慕，造物无心岂汝私。
<br>已决残春故溪去，短蓑垂钓月明时。
<br>
<br>寓叹
<br>
<br>老生读书百绝编，日晏忘食夜废眠。
<br>孝经一生行不尽，况有六籍陈吾前。
<br>华轩玉食非素愿，广厦高墉实邮传。
<br>经营归计笑时人，我老但须书数卷。
<br>
<br>寓叹
<br>
<br>千载前人每暗同，眼边俗客马牛风。
<br>作文要可张子布，饮酒思从陈孟公。
<br>半世氛埃成潦倒，几时蓑钓入空蒙？
<br>一庵处处皆堪老，莫怕无山著此翁。
<br>
<br>寓叹
<br>
<br>眼底谁为耐久朋，倚肩按膝一乌藤。
<br>虚名但可欺横目，薄俗何时复结绳？
<br>浮世百年悲冉冉，闲身万事付腾腾。
<br>年来更叹龙锺甚，欲探梅花病不能。
<br>
<br>寓叹
<br>
<br>穷居谙世故，了了不如昏。
<br>万事慵挂眼，终年思杜门。
<br>云闲忘出岫，叶落喜归根。
<br>熟计惟当醉，宁论社瓮浑？
<br>
<br>寓叹
<br>
<br>心已忘斯世，天犹活此翁。
<br>嫩汤茶乳白，软火地炉红。
<br>课婢耘蔬甲，呼儿下钓筒。
<br>生涯君勿笑，聊足慰涂穷。
<br>
<br>寓叹
<br>
<br>白首还乡厌蕨微，伥伥自叹欲畴依？
<br>门庭不扫稀迎客，碪杵无声未赎衣。
<br>达士共知生是赘，古人尝谓死为归。
<br>耕畴幸可期中熟，又报残蝗接翅飞。
<br>
<br>寓叹
<br>
<br>荷戈常记壮游时，齿豁头童不自知。
<br>已分功名非力致，更悲文字与年衰。
<br>端居渐觉从人嬾，熟睡偏於听雨宜。
<br>自断归休君勿怪，一杯荠糁敌琼糜。
<br>
<br>寓叹
<br>
<br>日夕羊牛下，月明乌鹊飞。
<br>林林皆有托，贸贸独安归？
<br>疾痼方求药，秋高未制衣。
<br>岷峨不遂隐，更恨昔谋非。
<br>
<br>寓叹
<br>
<br>江上霜风透弊袍，区区无奈簿书劳。
<br>衰迟始忆壮游乐，仕宦更知归卧高。
<br>人怪羊裘忘富贵，我从牛侩得贤豪。
<br>俗间问讯真成嬾，有手惟堪把蟹螯。
<br>
<br>寓叹
<br>
<br>交世非初志，谋生又绝疏。
<br>家贫思辟谷，人忌悔知书。
<br>门异回轩巷，乘无秃尾驴。
<br>老顽君勿怪，万事有乘除。
<br>
<br>寓叹
<br>
<br>小隐终非隐，休官尚是官。
<br>早知农圃乐，不见道途难。
<br>故国鸡豚社，贫家菽水欢。
<br>至今清夜梦，犹觉畏涛澜。
<br>
<br>寓叹
<br>
<br>久矣门无客，高斋独掩扉。
<br>敢言消壮志，要是息危机。
<br>清露夜自滴，孤云寒不归。
<br>晨炊勿关念，更典箧中衣。
<br>
<br>寓叹
<br>
<br>忆昔建炎南渡时，兵间脱死命如丝。
<br>奉亲百口一身在，许国寸心孤剑知。
<br>坐有客瘖堪共醉，身今病忘莫求医。
<br>出门但畏从人事，临水登山却未衰。
<br>
<br>寓叹
<br>
<br>剑外归耕梦不通，公车上疏路何从？
<br>有心求缩地万里，无羽可朝天九重。
<br>狂诵新诗驱疟鬼，醉吹横笛舞神龙。
<br>明当采药玉霄去，他日君看冰雪容。
<br>
<br>寓叹
<br>
<br>醉抚酒壶怜矲矮，卧看香岫爱嶙峋。
<br>旧时京洛尘埃面，今作江湖风月民。
<br>幻世界中均起灭。太虚空里孰冤亲？
<br>可斋入定论千劫，说与天魔任恼人。
<br>
<br>寓叹
<br>
<br>事外痴顽老，人中剩长身。
<br>开颜时赖酒，闭口不言贫。
<br>淡话常终夕，闲游动历旬。
<br>渔翁偶相遇，疑是武陵人。
<br>
<br>寓叹
<br>
<br>短发不禁搔，纾悲赖浊醪。
<br>潦收溪濑急，木落寺楼高。
<br>善饭余何欠？看云亦足豪。
<br>今朝有奇事，江浦得霜螯。
<br>
<br>寓叹
<br>
<br>裘薄便冬暖，箪空畏午饥。
<br>临成乞米帖，看入借车诗。
<br>学古心犹壮，忧时语自悲。
<br>公卿阙自重，社稷欲谁期?
<br>
<br>寓叹
<br>
<br>老阅市朝久，纷纷长厌看。
<br>人纡绶紫艾，家拥毂朱丹，
<br>不羡官曹热，惟怜眼境寒。
<br>东涂与西抹，感旧一长叹。
<br>
<br>寓天庆观有林使君年八十七方烧丹云一桼米大可化汞一斤为黄金梅道人年八十五善医
<br>
<br>世路崎岖久已忘，道腴禅悦度年光。
<br>故携开士降龙钵，来寄高人梦蝶床。
<br>只道烧金有刘向，不知卖药是韩康。
<br>日长坐觉非尘世，庭桧花开蜂蜜香。
<br>
<br>寓兴
<br>
<br>穷巷无来客，秋风独浩歌。
<br>壮年闲处老，佳日病中过。
<br>其欲携长鑱，仍思拥短蓑。
<br>逢山皆可隐，不必上三峨。
<br>
<br>寓言
<br>
<br>济剧人才易，扶颠力量难。
<br>为谋须远大，守节要坚完。
<br>气与秋天杳，胸吞梦泽宽。
<br>方知至危地，自有泰山安。
<br>
<br>寓言
<br>
<br>出仕谢招麾，还家美蕨薇。
<br>深居全素志，大路息危机。
<br>世变生呼吸，人情忽细微。
<br>床头周易在，拾此欲安归？
<br>
<br>寓言
<br>
<br>山海三家市，风烟五亩园。
<br>藜羹均玉食，茅屋陋朱门。
<br>耕钓此身老，乾坤吾道尊。
<br>故交沦落尽，至理与谁论？
<br>
<br>寓驿舍
<br>
<br>闲坊古驿掩朱扉，又憩空堂绽客衣。
<br>九万里中鲲自化，一千年外鹤仍归。
<br>遶庭数竹饶新笋，解带量松长旧围。
<br>惟有壁间诗句在，暗尘残墨两依依。
<br>
<br>遇术士饮以扈酒
<br>
<br>行药来村北，观鱼立水边。
<br>忽逢长揖客，能算小行年。
<br>酒薄聊赬颊，囊空阙赠钱。
<br>时清君未死，访我华山前。
<br>
<br>元日读易
<br>
<br>伏义三十余万岁，传者太山一毫芒。
<br>春秋虽自鲁麟绝，礼乐盖先秦火亡。
<br>孟轲财能道封建，孔子已不言鸿荒。
<br>於虖易学幸未泯，安得名山处处藏！
<br>
<br>园居
<br>
<br>欲出还中止，微阴却快晴。
<br>槛花栽尽活，笼鸟教初成。
<br>身寄江湖久，心知富贵轻。
<br>还婴吾所证，手自写庵名。
<br>
<br>园庐
<br>
<br>天假残年使荷鉏，白头父子守园庐。
<br>四朝曾遇千龄会，七世相传一束书。
<br>物理从来多倚伏，人情莫遣得亲疏。
<br>功名自有英雄了，吾辈惟当忆遂初。
<br>
<br>园蔬荐村酒戏作
<br>
<br>身入今年老，囊从早岁空。
<br>元无击鲜事，常作啜醨翁。
<br>菹有秋菰白，羹惟野苋红。
<br>何人万钱筋，一笑对西风。
<br>
<br>园中
<br>
<br>残菊无复花，游蜂抱枯丛。
<br>我老复多疾，寄迹穷巷中。
<br>开门无客至，安取樽不空。
<br>夕阳挂高树，此日还匆匆。
<br>
<br>园中
<br>
<br>稚竹侵檐绿，新桐覆井凉。
<br>闲身少羁束，随处得徜徉。
<br>山鹊惺惚语，藤花掩冉香。
<br>吾诗有余思，小复立西厢。
<br>
<br>园中
<br>
<br>霜凋榉柳枝无叶，风折安榴子满房。
<br>冬日园林元自好，老人怀抱自多伤。
<br>
<br>园中把酒示邻曲
<br>
<br>畏途半世困风波，老返家山得已多。
<br>野饷虽无食指动，村醅也解醉颜酡。
<br>梦残正欲还君枕，棋罢那知烂客柯。
<br>松菊未荒风月在，应容老子且婆娑。
<br>
<br>园中把酒示邻曲
<br>
<br>煮豆烹蔬当果殽，固应杯酌尽陶匏。
<br>池塘潋潋荷浮叶，门巷阴阴笋放梢。
<br>三亩荒园存故业，一编蠹简得深交。
<br>弊庐经雨穿将遍，欲向村东自割茅。
<br>
<br>园中对酒作
<br>
<br>伛偻衰翁雪满颠，爱花耽酒似当年。
<br>虽无锦障七十里，也有青铜三百钱。
<br>数掩竹篱分小径，一泓沙井贮寒泉。
<br>栽红接白株株活，坐拥春工太半权。
<br>
<br>园中观草木有感
<br>
<br>木笔枝已空，玉簪殊未花，
<br>赬桐时更晚，春尽始萌芽。
<br>老人多感慨，俯仰悲岁华，
<br>两曜如奔轮，疾去不可遮。
<br>城头插双旗，叠鼓催清笳。
<br>兀然一室间，不复过邻家。
<br>午睡或至暮，乱发垂发发。
<br>所嗟瘦僧死，莫致茶山茶。
<br>
<br>园中归戏作
<br>
<br>醉里来寻涧上花，已飘残雪散余霞。
<br>麴生也解欺人老，风伯无端妒物华。
<br>不恨童心伴蜂蝶，但愁病眼厌风沙。
<br>归来隐几东窗下，一卷黄庭送日斜。
<br>
<br>园中绝句
<br>
<br>梅花重压帽檐偏，曳杖行歌意欲仙。
<br>後五百年君记取，断无人似放翁颠。
<br>
<br>园中绝句
<br>
<br>溪北溪南飞白鸥，夕阳明处见渔舟。
<br>凭谁为剪机中素，画取天涯一片秋？
<br>
<br>园中偶题
<br>
<br>绿衣粲粲咮微丹，映叶穿枝立画栏。
<br>莫恋主人惊不去，五陵年少有金丸。
<br>
<br>园中偶题
<br>
<br>春深无处不春风，数树桃花乃尔红！
<br>莺蝶纷纷自常事，不应也著白头翁。
<br>
<br>园中偶题
<br>
<br>忆向彭州取牡丹，蜡封驰骑露初乾。
<br>如今历尽人间事，纵有姚黄亦嬾看。
<br>
<br>园中偶题
<br>
<br>九日春阴一日晴，不堪风驾浪花生。
<br>画船欲解还归卧，寂寂窗扉听鸟声。
<br>
<br>园中秋夕
<br>
<br>季秋哉生明，风露正凄冷。
<br>放翁澹无事，乐此清夜永。
<br>饥鹰栖不稳，劲翅起东岭。
<br>湖边千树柳，何处寄幽影？
<br>人生寓宇内，俯仰一炊顷。
<br>此心无媿负，箪食均五鼎。
<br>许身辈稷契，终亦输箕颍。
<br>天风倘可乘，采莲登玉井。
<br>
<br>
<br>
<br>
<br>
<br>
<br>园中赏梅 
<br>阅尽千葩百卉春，此花风味独清真。
<br>江边晓雪愁欲语，马上夕阳香趁人。
<br>熨眼红苞初报信，回头青子又生仁。
<br>羁游偏觉年华速，徙倚阑干一怆神。
<br>
<br>园中赏梅
<br>
<br>行遍茫茫禹画州，寻梅到处得闲游。
<br>春前春後百回醉，江北江南千里愁。
<br>未爱繁枝压纱帽，最怜乱点糁貉裘。
<br>一寒可贺君知否，又得幽香数日留。
<br>
<br>园中书触目
<br>
<br>气候今年晚，浓霜始此回。
<br>残梧未全槁，晚菊有初开。
<br>乌柏先枫赤，寒鸦後雁来。
<br>西窗夕阳暖，摘橘荐新醅。
<br>
<br>园中晚饭示儿子
<br>
<br>一饱何心慕万锺，小园父子自相从。
<br>蚍蜉布阵雨将作，蛱蝶成团春已浓。
<br>涧底束薪供晚爨，街头籴米续晨舂。
<br>盘餐莫恨无兼味，自绕荒畦摘芥菘。
<br>
<br>园中晚兴
<br>
<br>世故谁能必？书生妄自期。
<br>年光卷中过，心事鬓边知。
<br>零落花随水，轮囷笋突篱。
<br>晚晴山尽出，徙倚独移时。
<br>
<br>园中小饮
<br>
<br>此老胸中万顷宽，小园幽径日追欢。
<br>宁教酒欠寻常债，耻就人求本分官。
<br>高柳阴浓烟欲暝，丛花红湿露初漙。
<br>要知泽国年光晚，已过清明尚浅寒。
<br>
<br>园中小饮
<br>
<br>造物佚我老，畀以江湖宽。
<br>俯仰六年间，得请两挂冠。
<br>鬓毛虽萧飒，脚力未蹒跚。
<br>记书过十张，噉饭空一箪。
<br>开岁忽两月，感此春事残。
<br>杏靥笑墙头，莺声入云端。
<br>扫地设菅席，相与劝加餐。
<br>村酒泻浊清，野果尝甘酸。
<br>邻里语蝉联，儿孙话团栾。
<br>虽无万钱莇，浩歌有余欢。
<br>
<br>园中杂书
<br>
<br>萧萧慈竹鸟呼风，宛似山光小阁东。
<br>剩欲杖藜寻昨梦，更添红绽绿阴中。
<br>
<br>园中杂书
<br>
<br>北窗看镜意凄然，梦断梁州已七年。
<br>猎猎彩旗春日晚，不堪花外见秋千。
<br>
<br>园中杂书
<br>
<br>笋生密密复疏疏，来看偏宜晓雨余。
<br>乞与人间作图画，幅巾短褐小篮舆。
<br>
<br>园中杂书
<br>
<br>残花委地笋掀泥，香碗诗囊到处携。
<br>幽梦欲成谁唤觉，半窗斜日鹧鸪啼。
<br>
<br>园中杂咏
<br>
<br>艺花本无多，过眼那复遗。
<br>阴阴一园绿，佳处乃在兹。
<br>悠然东窗下，顾与枕簟宜。
<br>风轻竹解箨，雨足果压枝。
<br>
<br>园中杂咏
<br>
<br>珍禽下上鸣，迨及清润时；
<br>岂惟侑我觞，亦以起我诗。
<br>白练一团雪，来与红练俱。
<br>鱼虎飞照水，意若爱翠裾。
<br>
<br>园中作
<br>
<br>疏篱围中庭，野水赴方塘。
<br>春雨路易乾，徐步蹋夕阳。
<br>艳艳红杏梢，忽已占年光。
<br>我老来日短，乃复不自量，
<br>接花待其成，邻里共笑狂。
<br>万事孰能料，社栎老不僵。
<br>磊磊盘中果，安知不获尝？
<br>作诗遣闲愁，一笑无留觞。
<br>
<br>园中作
<br>
<br>幽禽啼不去，红蕊落还开。
<br>意适时时醉，身闲日日来。
<br>著书增水品，披句觅桤栽。
<br>消息吾儿近，扶衰又上台。
<br>
<br>园中作
<br>
<br>湖曲旧诛茆，松阴近结巢。
<br>安闲多熟睡，衰退少新交。
<br>雨渍丁香结，春生豆蔻梢。
<br>良晨不把酒，新燕解相嘲。
<br>
<br>园中作
<br>
<br>纱巾一幅立斜阳，本尚无闲况有忙？
<br>鸡犬往来空自得，禽鱼翔泳各相忘。
<br>欲衰莎草无多绿，未落梧桐已半黄。
<br>徂岁匆匆成绝叹，瓦沟行复见新霜。
<br>
<br>园中作
<br>
<br>谁采桄榔寄一枝，北来万里为扶衰？
<br>风光最爱初寒候，怀抱殊胜未老时。
<br>闲引微泉成曲涧，尽除枯蔓补疏篱。
<br>花前自笑童心布，更伴群儿竹马嬉。
<br>
<br>园中作
<br>
<br>病侵衰境频须药，日漏寒云旋作晴。
<br>幽鸟唤回残枕梦，蛮童扶下野堂行。
<br>书生本自安穷处，丰岁何妨乐太平。
<br>新买西村两黄犊，闲招邻曲议春耕。
<br>
<br>远兴
<br>
<br>莫言人世足悲伤，只为诗情合断肠。
<br>窗槛雨晴湖灩灩，郊墟烟重月茫茫。
<br>梅花调苦愁三弄，竹叶香清泥一觞。
<br>闭户终年嗟局促，不如新雁到衡湘。
<br>
<br>远游
<br>
<br>少年游宦日，肮脏耻沉浮。
<br>见虎犹攘臂，逢狐肯叩头？
<br>力行虽自许，早退岂人谋。
<br>小艇烟波上，飘然得远游。
<br>
<br>远游
<br>
<br>姓字不须通，从来号放翁。
<br>月明登暑雪，木落过秋风。
<br>处处题僧壁，时时卧钓篷。
<br>始知侯万里，未必是英雄。
<br>
<br>远游
<br>
<br>远游行复岁华新，嬾学刘郎问大钧。
<br>一点不蒙稽古力，十分合作卧云身。
<br>苦寒与酒顿增价，小雨为梅先辟尘。
<br>拟佩一壶江路去，花边醉堕白纶巾。
<br>
<br>远游
<br>
<br>老子平生喜远游，流麈不惜闇貂裘。
<br>江亭吹笛三巴夜，关路骑驴二华秋。
<br>但使澄心同止水，自知幻境等浮沤。
<br>悠然饱听松风睡，勾漏丹砂底用求？
<br>
<br>远游
<br>
<br>壮年不作故山归，老去方知浪走非。
<br>挂日片帆吴赤壁，嘶风疋马蜀青衣。
<br>交游虽广知心少，香火徒勤愿力微。
<br>堪笑只今成底事，青灯无恙且相依。
<br>
<br>远游二十韵
<br>
<br>早岁志远游，万里携孤剑。
<br>所至必吊古，如疾得鍼砭。
<br>荒寒过吴宫，摧剥观禹窆。
<br>及仕杨润间，挂席度天堑。
<br>梁宋不可游，北望每怀歉。
<br>会有蜀汉役，奇嶮日窥觇。
<br>筑坛访遗址，烧栈想烈焰。
<br>辕门俯清渭，彻底绿可染。
<br>旧史所登载，一一尝考验。
<br>胡羊美无敌，黍酒实醇酽。
<br>枕戈南山下，驰猎久不厌。
<br>比参剑南幕，壮志就收歛。
<br>卜邻杨雄宅，遂欲老铅椠。
<br>但爱古柏青，肯顾海棠艳。
<br>人生不易料，白首东归剡。
<br>稽山秋峨峨，镜水春潋潋。
<br>余俸买扁舟，月下采菱芡。
<br>湖山最奇处，容我钓石占。
<br>婚嫁幸已毕，百事不关念。
<br>但当勤醉歌，一死不汝欠。
<br>
<br>月夕
<br>
<br>醉从东郭归，散发临前楹。
<br>呼僮净扫地，勿使黦月明。
<br>庭空卧松影，檐迥送铎声。
<br>钟断心境寂，露下毛发清。
<br>出门碧雾合，九陌无人行。
<br>坐令锦官城，化作白玉京。
<br>
<br>月夕
<br>
<br>我昔隐天台，夜半游句曲。
<br>弄月过垂虹，万顷一片玉。
<br>烟艇起菱唱，水风吹钓丝，
<br>更欲小徙倚，恐失初平期。
<br>今年游青城，三十六峰峦，
<br>白云反在下，使我毛骨寒。
<br>天如玻璃锺，倒覆湿银海。
<br>素壁行其间，草木尽光彩。
<br>姮娥顾我笑，手抚玉兔儿；
<br>莫怪世人生白发，秋风桂老欲无枝。
<br>
<br>月夕
<br>
<br>开户满庭雪，徐看知月明。
<br>微风入丛竹，复作雪来声。
<br>俗尘不待扫，凛然肝肺清。
<br>村深无漏鼓，鹤唳报三更。
<br>
<br>月夕睡起独吟有怀建康参政
<br>
<br>月上虚堂一榻横，断香漠漠欲三更。
<br>隔帘清露挟秋气，绕树惊鸦啼月明。
<br>只怪梦寻千里道，不知愁作几重城？
<br>苦吟更恨知心少，西望金陵阙寄声。
<br>
<br>月夕幽居有感
<br>
<br>五岳名山采药身，可怜骑马踏京尘。
<br>浮名本是挻灾物，谢事宁非得道因？
<br>出岫每招云结伴，巢松仍与鹤为邻。
<br>剑南旧隐虽乖隔，依旧柴门月色新。
<br>
<br>月下
<br>
<br>月白庭空树影稀，鹊栖不稳绕枝飞。
<br>老翁也学痴儿女，扑得流萤露湿衣。
<br>
<br>月下步至临皋亭
<br>
<br>芒鞋踏松阴，迨此船未发。
<br>清游岂无伴，三友风露月。
<br>山川郁盘纡，鸥鹭浩灭没。
<br>当年老先生，想像散醉发。
<br>浮生等昨梦，久已埋玉骨。
<br>吾侪幸强健，何事拘簪笏！
<br>
<br>月下独行桥上
<br>
<br>新秋未再旬，月露已浩然。
<br>放翁一幅巾，与影俱翩僊。
<br>飞桥挂澄溪，幽窦鸣细泉。
<br>开岁才俛仰，已近摇落天。
<br>殊方久滞留，感此岁月迁。
<br>归来看青灯，悄怆不得眠。
<br>
<br>月下独坐
<br>
<br>发根萧爽受微风，徙倚阑干月正中。
<br>天宇了无云一点，城楼俄报鼓三通。
<br>庭皋簌簌吹凋叶，江渚翩翩落断鸿。
<br>回首人间尘土恶，骑鲸聊驻水精宫。
<br>
<br>月下小酌
<br>
<br>昨日雨遶檐，孤灯对搔首；
<br>今夜月满庭，长歌倚衰柳。
<br>世变浩无穷，成败翻覆手。
<br>人生最乐事，卧听压新酒。
<br>我归自梁益，零落怆亲友，
<br>纷纷堕鬼录，何人得长久？
<br>後生多不识，讵肯顾衰朽？
<br>一杯无与同，敲门唤邻叟。
<br>
<br>月下小酌
<br>
<br>草树已秋声，郊原喜晚晴。
<br>风生云尽散，天阔月徐行。
<br>下箸槎头美，传杯瓮面清。
<br>追欢犹可勉，徂岁不须惊。
<br>
<br>月下野步
<br>
<br>空中磊落斗跨天道旁荒寒月满川。
<br>行歌惊起鸥鹭眠，三万里在拄杖边。
<br>敲门索酒太华前，飞渡黄河不须船。
<br>袖中短铁青蜿蜒，昔曾巴丘从老僊，
<br>削平岩崖抉云烟，此妙可得不可传。
<br>雷声殷殷电煜然，已觉辽碣无腥膻。
<br>雪花如席登祁连，归来却看东封年。
<br>
<br>月下自三桥泛湖归三山
<br>
<br>素璧初升禹庙东，天风为我送孤篷。
<br>山横玉海苍茫外，人在冰壶缥缈中。
<br>茅舍灯青闻吠犬，苹汀烟淡见惊鸿。
<br>白头尚耐清寒在，安得终年伴钓翁。
<br>
<br>月下醉题
<br>
<br>黄鹄飞鸣未免饥，此身自笑欲何之。
<br>闭门种菜英雄老，弹铗思鱼富贵迟。
<br>生拟入山随李广，死当穿冢近要离。
<br>一樽强醉南楼月，感慨长吟恐过悲。
<br>
<br>月下作
<br>
<br>池上迎微风，柏间蹋凉月，
<br>冷然醉梦醒，一洗烦恼热。
<br>嗟予世外人，火食常呕噎。
<br>易求云表露，难觅太古雪，
<br>况欲试秘方，琼浆和玉屑。
<br>俛首居俗间，愁若鹰在绁。
<br>惟兹服月芒，比岁稍得诀，
<br>但令天无云，岂复计圜缺。
<br>玉钩定谁挂，冰轮了无辙。
<br>诗成独高咏，灵府炯澄澈。
<br>
<br>月下作
<br>
<br>畏暑不巾袜，步月榰短筇，
<br>瘦身发鬅鬙，顾影如孤松。
<br>径幽萤阖开，池涨鱼噞喁。
<br>飞泉穿北垣，珠玉相撞舂。
<br>东湖更奇绝，百亩银初熔，
<br>但能抱琴往，绝恨欠鹤从。
<br>重露倾荷盘，微风堕芙蓉。
<br>欢言美清夜，缥渺吹疏钟。
<br>空中飞僊人，粲然冰雪容，
<br>笑我老尘世，不记瑶台逢。
<br>
<br>月岩
<br>
<br>几年不作月岩游，万里重来已白头。
<br>云外连娟何所似？平羌江上半轮秋。
<br>
<br>月夜
<br>
<br>小醉初醒月满床，玉壶银阙不胜凉。
<br>天风忽送荷香过，一叶飘然忆故乡。
<br>
<br>月夜短歌
<br>
<br>老夫倚杖当户立，霜气青冥月轮湿。
<br>飕飕短发冷入顶，更觉衣屦清风袭。
<br>月落欲尽夜苍茫，回顾明星已煌煌。
<br>明星虽高未须喜，三足阳乌生海底。
<br>
<br>月夜泛小舟湖中三更乃归
<br>
<br>落日愁思把钓钩，南邻借得采菱舟。
<br>湖心月上明如昼，树杪风生冷逼秋。
<br>壮岁功名惭汗马，暮年心事许沙鸥。
<br>桐江一叶真奇策，莫为儿曹作滞留。
<br>
<br>月夜江渎池纳凉
<br>
<br>微迳荒城曲，丛祠野水边。
<br>月能从我醉，风欲驾人僊。
<br>静看黏萤草，遥闻采茨船。
<br>热官那有此，留滞莫尤天。
<br>
<br>月夜有感
<br>
<br>炯炯冰轮升，澹澹玉宇碧。
<br>高楼倾美酒，一醉不容失。
<br>陆生独何事，闭户饱岑寂。
<br>年来负风月，岂止此一夕。
<br>平生酒边身，欲老每自惜。
<br>夜阑耿不寐，浩歌出金石。
<br>
<br>月夜作
<br>
<br>江风吹微云，长空散鱼鳞。
<br>秋露洗明月，青山涌冰轮。
<br>我病适良已，欣然岸纶巾。
<br>索酒恼诸儿，哦诗惊四邻。
<br>颇觉胸次空，未叹白发新。
<br>庭菊卧残枝，奇香犹绝尘；
<br>园梅虽未花，瘦影已可人。
<br>方池湛奫沦，丑石立嶙峋。
<br>幸无千金费，亦足终吾身。
<br>乐哉何所恨，击壤从尧民。
<br>
<br>月中归驿舍
<br>
<br>岁岁常为锦水行，驿前双堠惯逢迎。
<br>草深闲院虫相语，人静空廊月自明。
<br>病起酒徒嘲小户，才衰诗律媿长城。
<br>何时却泛耶溪路，卧听菱歌四面声。
<br>
<br>月中过蜻蜓浦
<br>
<br>天光水色合为一，舟出西城犹落日。
<br>一规忽见寒璧升，万顷坐叹溶银溢。
<br>哀哀姑恶诉何苦，熠熠萤火光自失。
<br>苇低时见小艇过，水响遥知大鱼出。
<br>铜壼玉酒我径醉，短发垂肩蓬不栉。
<br>缓篙溯月勿遽行，坐待湘妃鼓瑶瑟。
<br>
<br>岳池农家
<br>
<br>春深农家耕未足，原头叱叱两黄犊，
<br>泥融无块水初浑，雨细有痕秧正绿。
<br>绿秧分时风日美，时平未有差科起，
<br>买花西舍喜成婚，持酒东邻贺生子。
<br>谁言农家不入时，小姑画得城中眉，
<br>一双素手无人识，空村相唤看缫丝。
<br>农家农家乐复乐，不比市朝争夺恶。
<br>宦游所得真几何，我已三年废东作。
<br>
<br>岳阳楼
<br>
<br>身如病鹤短翅翎，雨雪飘洒号沙汀。
<br>天风忽吹不得住，东下巴峡泛洞庭。
<br>轩皇张乐虽已矣，此地至今朝百灵。
<br>雄楼岌嶪镇吴楚，我来举手扪天星。
<br>帆樯才放已隐隐，云气乱入何冥冥。
<br>鼋鼍出没蛟鳄横，浪花遮尽君山青。
<br>黄衫仙翁喜无恙，袖剑近到城南亭。
<br>眼前俗子败人意，安得与翁同醉醒。
<br>
<br>越王楼
<br>
<br>上尽江边百尺楼，倚栏极目暮江秋。
<br>未甘便作衰翁在，两脚犹堪蹋九州。
<br>
<br>越王楼
<br>
<br>蒲萄酒绿似江流，夜燕唐家帝子楼。
<br>约住筦弦呼羯鼓，要渠打散醉中愁。
<br>
<br>云门道中
<br>
<br>川霭林霏翠欲浮，散人心事寄沙鸥。
<br>暮投野店孤烟起，晓涉清溪小蹇愁。
<br>岭路穷时萦细栈，山形缺处起重楼。
<br>钓游陈迹浑如昨，一念凄然不自由。
<br>
<br>云门道中
<br>
<br>度岭穿林一径斜，旋篝新火试新茶。
<br>箬包粉饵祠寒食，雨湿青鞋上若耶。
<br>石罅微泉来滴沥，溪涯老木卧槎牙。
<br>不须苦觅东柯谷，是处云山可寄家。
<br>
<br>云门独坐
<br>
<br>山北山南处处行，回头六十七清明。
<br>如今老去摧颓甚，独坐焚香听水声。
<br>
<br>云门感旧
<br>
<br>总角来游老未忘，背人岁月去堂堂。
<br>樨松看到偃霜盖，废寺忆曾开宝坊。
<br>佛几古灯寒焰短，斋厨新粟午炊香。
<br>兴阑未忍登车去，更倚溪桥立夕阳。
<br>
<br>云门过何山
<br>
<br>漠漠稻满陂，蒙蒙雨沾衣。
<br>林花落更新，溪鸟止复飞。
<br>我作山中行，十日未拟归。
<br>思酒过野店，念茶叩僧扉，
<br>眠枕松下石，适意无诃讥。
<br>心广体自舒，泰然不肉肥。
<br>念昔在官涂，万事与愿违；
<br>逢人无一欣，对食或累欷。
<br>低回三十年，竟不饱蕨薇。
<br>空将书五车，自诳腹十围。
<br>余日犹几何，可复贪尘鞿？
<br>剩拾柏子香，闭门观昨非。
<br>
<br>云门溪上独步
<br>
<br>山路联翩十日阴，晚晴剩喜得幽寻。
<br>残红犹有数枝在，涨绿真成一倍深。
<br>泉响佩环鸣闇壑，月明珠璧散疏林。
<br>归来寂寞钟初动，羞向孤灯说壮心。
<br>
<br>云童童行
<br>
<br>云童童，挟雨来。
<br>雨未濡土云已开，不能为人歛浮埃。
<br>山南山北空闻雷，青秧欲槁吁可哀！
<br>
<br>云溪观竹戏书二绝句
<br>
<br>气盖冰霜劲有余，江边见此列僊癯。
<br>清寒直入人肌骨，一点尘埃住得无？
<br>
<br>云溪观竹戏书二绝句
<br>
<br>溪光竹色两相宜，行到溪桥竹更奇。
<br>对此莫论无肉瘦，闭门可忍十年饥。
<br>
<br>杂赋
<br>
<br>养疾清溪曲，风林几著霜。
<br>细书如助嬾，薄酒不成狂。
<br>老叹朋侪尽，闲知岁月长。
<br>柴门偶一出，倚杖立斜阳。
<br>
<br>杂赋
<br>
<br>地炉夜热麻秸暖，瓦酺晨烹豆粥香。
<br>不是有心轻富贵，从来吾亦爱吾乡。
<br>
<br>杂赋
<br>
<br>孤学违流俗，危机历畏途。
<br>逢人增戃怳，看镜失肤腴。
<br>闭户书围坐，移灯影向隅。
<br>空懹四方志，泯默死东吴。
<br>
<br>杂赋
<br>
<br>病叟胸中一物无，梦游信脚到华胥。
<br>觉来忽见天窗白，短发萧萧起自梳。
<br>
<br>杂赋
<br>
<br>家业贫原宪，年龄老伏生。
<br>但悲鸾独舞，那羡雁能鸣。
<br>酿酒秋常醉，驱牛夜亦耕。
<br>此身当自贵，勿用作投琼。
<br>
<br>杂赋
<br>
<br>终日才堪米一升，生涯略似草庵僧。
<br>湿薪不管晨炊晚，留得松肪代夜灯。
<br>
<br>杂赋
<br>
<br>出门信步作闲游，野庙村坊到处留。
<br>每伴樵夫尝半舍，更随牧竖采沿沟。
<br>
<br>杂赋
<br>
<br>贵固不如贱，狂应未胜痴。
<br>闭门真已矣，命贺欲何之？
<br>碧缕生香袖，清漪涨砚池。
<br>是中有佳处，不觉昼阴移。
<br>
<br>杂赋
<br>
<br>海上鱼盐聚，烟中鸡犬声。
<br>耕农叱牛去，醉叟策驴行。
<br>歛薄民差乐，烽消盗略平。
<br>悠然憩松下，我亦有幽情。
<br>
<br>杂赋
<br>
<br>体不佳时看周易，酒痛饮後读离骚。
<br>骑驴太华三峰雪，鼓棹钱塘八月涛。
<br>
<br>杂赋
<br>
<br>栉发晨兴後，宽腰午饷余。
<br>讲明穷理学，雠校养生书。
<br>倚杖听啼鸟，临池看戏鱼。
<br>怡然又终日，底事解愁予？
<br>
<br>杂赋
<br>
<br>昔人莽莽荒丘里，陈迹纷纷朽简中。
<br>毕竟是非谁辨得，举杯吾欲问虚空。
<br>
<br>杂赋
<br>
<br>百亿须弥理固有，八九云梦何足吞。
<br>天下广居君识否？一间茆屋寄孤村。
<br>
<br>杂赋
<br>
<br>梦里曾作南柯守，少时元是东陵侯。
<br>今朝半醉归草市，指点青帘上酒楼。
<br>
<br>杂赋
<br>
<br>七十八十古来稀，行年九十固应衰。
<br>已兴工部耳聋叹，更和文公齿落诗。
<br>
<br>杂赋
<br>
<br>中年畏病杯行浅，晚岁修真食禁多。
<br>谢客杜门殊省事，一盂香饭养天和。
<br>
<br>杂赋
<br>
<br>齐民让畔不争桑，和气横流岁自穰。
<br>君看三山百家聚，更无一陇有遗蝗。
<br>
<br>杂赋
<br>
<br>得雨郊原已遍耕，东家西舍多逢迎。
<br>前山云起树无影，别浦潮生船有声。
<br>
<br>杂感
<br>
<br>买马当可乘，筑舍当可居；
<br>快马多覆败，杰屋鬼所狙。
<br>徒行与露坐，安稳无後虞。
<br>所以古达人，秋风忆蓴鲈。
<br>
<br>杂感
<br>
<br>孔欲居九夷，老亦适流沙。
<br>忠信之所覃，岂间夷与华。
<br>况我州闾间，相视等一家。
<br>老稚各自力，勉蹈思无邪。
<br>
<br>杂感
<br>
<br>鹤乘轩车已堪叹，狐戴髑髅何可亲？
<br>劝君一笑扫除尽，来作人间百岁人。
<br>
<br>杂感
<br>
<br>病卧践衰境，躬耕归故园。
<br>怒蛙号废沼，妖鵩啸荒村。
<br>里巷鱼餐薄，坊场黍酒浑。
<br>相逢欲话旧，意极转忘言。
<br>
<br>杂感
<br>
<br>壮游回首海茫茫，默数方惊岁月长。
<br>旧事莫论齐柏寝，残躯方似鲁灵光。
<br>
<br>杂感
<br>
<br>买薪贷粟不曾知，一事无营尽日嬉。
<br>耋老却如童稚日，早眠晏起食无时。
<br>
<br>杂感
<br>
<br>志士山栖恨不深，人知已是负初心。
<br>不须先说严光辈，直自巢由错到今。
<br>
<br>杂感
<br>
<br>自古文章与命仇，功名身外更悠悠。
<br>一从识得元无事，穷死逢人不说愁。
<br>
<br>杂感
<br>
<br>古言忍字似而非，独有痴顽二字奇。
<br>此是龟堂安乐法，大书铭座更何疑。
<br>
<br>杂感
<br>
<br>谗口安能作祸基，吾曹兴废岂无时？
<br>向来何事令公怒，问著渠侬自不知。
<br>
<br>杂感
<br>
<br>道进身垂老，方灵病已侵。
<br>知难逃死籍，犹得遂归心。
<br>星斗开孤剑，尘埃拂素琴。
<br>妄庸常衮衮，谁与论幽深！
<br>
<br>杂感
<br>
<br>土生诵二典，怳若生唐虞，
<br>升降奉玉帛，可否闻吁俞。
<br>阙里得其传，功与造化俱。
<br>孰知千载後，乃尊重译书！
<br>
<br>杂感
<br>
<br>十月可酿酒，六月可作酱，
<br>儿曹念乃翁，左右日供养。
<br>比邻有老疾，亦复致一饷；
<br>老老以及人，此义古所尚。
<br>
<br>杂感
<br>
<br>劝君莫识一丁字，此事从来误几人！
<br>输与茅檐负暄叟，时时睡觉一频伸。
<br>
<br>杂感
<br>
<br>天际晴云舒复卷，庭中风絮去还来。
<br>人生自在常如此，何事能妨笑口开？
<br>
<br>杂感
<br>
<br>小轩幽槛雨丝丝，种竹移花及此时。
<br>客去解衣投卧榻，半醒半醉又成诗。
<br>
<br>杂感
<br>
<br>雨霁花无几，愁多酒不支。
<br>凄凉数声笛，零乱一枰棋，
<br>蹈海言犹在，移山志未衰。
<br>何人知壮士，击筑有余悲！
<br>
<br>杂感
<br>
<br>肉食养老人，古虽有是说，
<br>修身以待终，何至陷饕餮。
<br>晨烹山蔬美，午漱石泉洁，
<br>岂役七尺躯，事此肤寸舌。
<br>
<br>杂感
<br>
<br>拥裘南窗下，坚坐试定力。
<br>炉香亦不散，伴我到曛黑。
<br>绝交近为我，游世易颠踣。
<br>默默何所为？且复自休息。
<br>
<br>杂感
<br>
<br>世事纷纷无已时，劝君杯到不须辞。
<br>但能烂醉三千日，楚汉兴亡总不知。
<br>
<br>杂感
<br>
<br>射的山前花柳新，典衣买酒过残春。
<br>但甘身作哙等伍，莫信人间髯绝伦。
<br>
<br>杂感
<br>
<br>艰危宁度瘦驴岭，奔走莫随肥马麈。
<br>困厄终身元自好，可怜痴子恨无津。
<br>
<br>杂感
<br>
<br>平生所闻宋华子，病忘乃与知道邻。
<br>老夫历尽世间事，始觉此公真可人。
<br>
<br>杂感
<br>
<br>少年意气与春争，朱弹金鞭处处行。
<br>谁信即今空谷里，旋租黄犊学躬耕。
<br>
<br>杂感
<br>
<br>百年鼎鼎成何事？寒暑相催即白头。
<br>纵得金丹真不死，摩挲铜狄更添愁。
<br>
<br>杂感
<br>
<br>草径才容步，茅庐仅庇床。
<br>原贫道尊显，回夭死芬芳。
<br>弦诵喧清晓，鉏耰满夕阳。
<br>此风能不坠，韦布亦何伤！
<br>
<br>杂感
<br>
<br>一气不遽变，雨霁皆有符；
<br>死非一旦至，小疾为前驱。
<br>人能谨察之，岂有仓卒虞。
<br>哀哉不知此，虽悔良难图。
<br>
<br>杂感
<br>
<br>上硖闻竹枝，入秦闻乌乌，
<br>奏曲未及终，涕泪凄已濡。
<br>还山风月夕，菱唱起镜湖，
<br>虽无远游感，白首亦穷途。
<br>
<br>杂感
<br>
<br>羲皇一画开百圣，学者即今谁造微？
<br>文词害道第一事，子能去之其庶几。
<br>
<br>杂感
<br>
<br>一尊易致蒲萄酒，万里难逢鹳鹊楼。
<br>何日群胡遗种尽，关河形胜得重游？
<br>
<br>杂感
<br>
<br>祸福虽云不可猜，人生要岂愿为才。
<br>髑髅正使非不乐，牺象何疑是木灾。
<br>
<br>杂感
<br>
<br>自洗铜壼试玉醅，小轩风月为徘徊。
<br>此心未与年俱老，犹解逢花眼暂开。
<br>
<br>杂感
<br>
<br>侧帽垂鞭小陌东，名花迎笑一枝红。
<br>啼莺惊断寻春梦，惆怅新霜点鬓蓬。
<br>
<br>杂感
<br>
<br>早仕谗销骨，迟归悔噬脐。
<br>短衣犹掩胫，穷巷固多泥。
<br>婢喜蚕三幼，奴贪雨一犁。
<br>衡茅明我眼，刮膜谢金篦。
<br>
<br>杂感
<br>
<br>吾闻之古方，有病当鲜食；
<br>如其不能尔，金丹亦无益。
<br>我老更事多，此语知造极。
<br>子房从赤松，千载推达识。
<br>
<br>杂感
<br>
<br>养生孰为本，元气不可亏。
<br>秋毫失固守，金丹亦奚为！
<br>所以古达人，一意坚自持。
<br>魔鬼虽百万，敢犯堂堂师！
<br>
<br>杂感
<br>
<br>老境睡多行立少，浮生会少别离多。
<br>安得此身重壮健，一杯朋旧共高歌？
<br>
<br>杂感
<br>
<br>世间鱼鸟各飞沉，茅屋青山无古今。
<br>毕竟替他愁不得，几人虚费一生心！
<br>
<br>杂感
<br>
<br>梦育小儿女，便有无穷爱，
<br>谒医问疾恙，对客夸警迈。
<br>晨鸡忽唤觉，此爱复安在？
<br>人生困纠缠，一笑脱囚械。
<br>
<br>杂感
<br>
<br>春晚晴还雨，村深醉复醒。
<br>溪添半篙绿，山可一窗青。
<br>药品随长鑱，花名记小屏。
<br>闲身幸无事，吟啸送余龄。
<br>
<br>杂感
<br>
<br>一杯浊酒即醺然，自笑闲愁七十年。
<br>今日出门天地别，此身如在结绳前。
<br>
<br>杂感
<br>
<br>苦热惟忧不复凉，转头忽已见清霜。
<br>道人若悟无寒暑，堕指流金总道场。
<br>
<br>杂感
<br>
<br>山人那信宦涂艰，强著朝衣趁晓班。
<br>豪气不除狂态作，始知只合死空山。
<br>
<br>杂感
<br>
<br>老子倾囊得万钱，石帆山下买乌犍。
<br>牧童避雨归来晚，一笛春风草满川。
<br>
<br>杂感
<br>
<br>故旧书来访死生，时闻剥啄叩柴荆。
<br>自嗟不及东家老，至死无人识姓名。
<br>
<br>杂感
<br>
<br>忍穷待死十年间，老子谁知老更顽？
<br>溪友留鱼供晚酌，邻僧送米续朝餐。
<br>
<br>杂感十首以野旷沙岸净天高秋月明为韵
<br>
<br>吕钓渭水滨，说筑傅岩野。
<br>虽曰古盛时，得士盖亦寡。
<br>天将启治乱，人才有用舍。
<br>向非万牛力，孰与成大厦？
<br>
<br>杂感十首以野旷沙岸净天高秋月明为韵
<br>
<br>洙泗日已远，儒术日已丧。
<br>学者称孔墨，为国杂伯王。
<br>书生幸有闻，力薄不能倡。
<br>默默世俗间，汝职无乃旷。
<br>
<br>杂感十首以野旷沙岸净天高秋月明为韵
<br>
<br>我昔下三峡，百丈堆两车。
<br>初发公安城，已过长风沙。
<br>早知世路恶，恨不常浮家。
<br>至今清夜梦，双橹闻讴哑。
<br>
<br>杂感十首以野旷沙岸净天高秋月明为韵
<br>
<br>斗杓运四序，寒暑忽已换。
<br>人生知几何，去日难把玩。
<br>凭高望烟海，青山忽中断。
<br>秋风肺病苏，为子巾一岸。
<br>
<br>杂感十首以野旷沙岸净天高秋月明为韵
<br>
<br>磨镜要使明，拭几要使净；
<br>奈何视吾心，不若几与镜？
<br>垢污倘未除，秋毫即为病。
<br>吾曹亦圣徒，可不学颜孟？
<br>
<br>杂感十首以野旷沙岸净天高秋月明为韵
<br>
<br>天人本一理，祸福常昭然。
<br>人众何足恃，妄谓能胜天？
<br>适燕当北辕，调瑟当解弦。
<br>五行未可忽，洪范禹所传。
<br>
<br>杂感十首以野旷沙岸净天高秋月明为韵
<br>
<br>镜湖一何清，稽山一何高；
<br>浙江百里远，夜枕闻惊涛。
<br>子胥死吴下，千载无人豪。
<br>遗魂招不来，我欲续楚骚。
<br>
<br>杂感十首以野旷沙岸净天高秋月明为韵
<br>
<br>归耕无襏襫，出战无兜鍪。
<br>已失西畴春，空怀北平秋。
<br>提携一束书，蹭蹬至白头。
<br>釜中有轑饭，一饱吾何求？
<br>
<br>杂感十首以野旷沙岸净天高秋月明为韵
<br>
<br>我昔游剑南，烂醉平羌月；
<br>一杯玻璃春，万里望吴越。
<br>岂知有天幸，故山得归骨。
<br>扁舟小江上，夜半看月没。
<br>
<br>杂感十首以野旷沙岸净天高秋月明为韵
<br>
<br>入东多名山，天台连四明。
<br>路穷寺门出，林阙溪桥横。
<br>岂无一月间，结束与子行。
<br>会拣最幽处，煨芋听雪声。
<br>
<br>杂感五首以不爱入州府为韵
<br>
<br>莘渭二老人，耕钓俱白首，
<br>功烈在人间，如天有北斗。
<br>方其未遇时，自处固不苟，
<br>夫岂邀虚名，欲眩千载後？
<br>降及秦汉王，望古犹培塿，
<br>犹能守所闻，外物不得诱。
<br>君看鲁二生，亦岂圣人偶；
<br>凛然诸儒间，人可我独不。
<br>
<br>杂感五首以不爱入州府为韵
<br>
<br>山栖天与癖，酒复甚所爱，
<br>虽云惭黄绮，亦慕嵇阮辈。
<br>失脚落人间，二事略皆废。
<br>晚归卧云壑，谓此在券内，
<br>如何疾屡作，大与初意背？
<br>好山虽在眼，动步辄有碍；
<br>酒戒复坚持，如堤忧蚁溃。
<br>何以遣余年，闭户淡煮菜。
<br>
<br>杂感五首以不爱入州府为韵
<br>
<br>鷽鸠抢榆枋，枯鱼过河泣；
<br>鹏鲲九万里，此岂汝所及。
<br>丈夫志古人，绝世而独立，
<br>远游马蹄穿，高卧剑锋涩。
<br>其初所抱负，固自高嶪岌，
<br>安能与儿曹，俛首就维絷？
<br>君看折腰趋，孰若举手揖？
<br>芝老尚可餐，修门戒轻人。
<br>
<br>杂感五首以不爱入州府为韵
<br>
<br>洚水初平时，草木充九州，
<br>禽兽孳育繁，与人为敌雠。
<br>于时圣人作，日夜为民忧，
<br>思有以胜之，食肉而服裘；
<br>然後人奠居，禾黍岁有秋。
<br>岂知千载後，戕杀无时休？
<br>一食刀机赤，百味供膳羞。
<br>豪侈方相夸，哀哉非始谋。
<br>
<br>杂感五首以不爱入州府为韵
<br>
<br>我年甫三十，出身事明主；
<br>狂愚斥不用，晚辟征西府。
<br>蹭蹬过锦城，邂逅客严武。
<br>十年醉郫筒，阳狂颇自许。
<br>青城访隐翁，西市买幽圃。
<br>如何复不遂，归听镜湖雨。
<br>结庐三间茅，泛宅一枝橹。
<br>天真傥可全，吾其老烟浦！
<br>
<br>杂书
<br>
<br>世味渐阑如嚼蜡，惟诗直恐死方休。
<br>四时风月元无尽，万里江山更拟游。
<br>
<br>杂书
<br>
<br>一身顶踵无非病，两饭齑盐亦阙供。
<br>正可清言学夷甫，不须豪气似元龙。
<br>
<br>杂书
<br>
<br>枳篱莎径入荆扉，中有村翁百结衣。
<br>谁识新年欢喜事，一鸡一犬伴东归。
<br>
<br>杂书
<br>
<br>身似匡庐老病僧，闭门一衲坐腾腾。
<br>雨声惊断长安梦，惆怅西窗夜半灯。
<br>
<br>杂书幽居事
<br>
<br>抱瓮穷园叟，还山老布衣。
<br>死边常得活，闹处偶容归。
<br>钓恐鱼吞饵，棋忧客堕机。
<br>此心君会否？洗尽百年非。
<br>
<br>杂书幽居事
<br>
<br>淡薄齐荣辱，恢疏略怨恩。
<br>炉常养丹母，手自斲桐孙。
<br>炎火下照海，黄河高泝源。
<br>道翁来不速，一笑倒吾樽。
<br>
<br>杂书幽居事
<br>
<br>庭旷多延月，斋空半贮云。
<br>松声行路共，泉脉近邻分。
<br>采药九蒸曝，朝真三沐熏。
<br>林间有丛杞，绕屋夜狺狺。
<br>
<br>杂书幽居事
<br>
<br>贫困虽终老，胸中尚浩然。
<br>直令头抢地，未害鼻撩天。
<br>种菜悭三亩，苫茅仅数椽。
<br>布衾常不暖，夜夜亦安眠。
<br>
<br>杂书幽居事
<br>
<br>卜筑南湖上，梅花几度春。
<br>身缘作诗瘦，家为买山贫。
<br>野步维渔艇，江楼岸醉巾。
<br>谁知会稽叟，不媿葛天民。
<br>
<br>杂题
<br>
<br>贺公在朝雅吴语，庄舄仕楚犹越吟。
<br>我幸归休在闾巷，灯前感慨不须深。
<br>
<br>杂题
<br>
<br>松肪酿酒石根醉，槲叶作衣云外行。
<br>指点人间一长叹，秋风又到洛阳城。
<br>
<br>杂题
<br>
<br>贫中得味如餐蔗，语下明人似到乡。
<br>对客欲谈浑忘却，笑呼童子替烧香。
<br>
<br>杂题
<br>
<br>少谈王霸谋身拙，晚好诗骚学道疏。
<br>赖有一筹差自慰，闭门不作子公书。
<br>
<br>杂题
<br>
<br>半饱半饥穷境界，知晴知雨病形骸。
<br>轩昂似鹤那求料，枯槁如僧不赴斋。
<br>
<br>杂题
<br>
<br>茆屋三间已太奢，柴乾米白喜无涯。
<br>非贤敢窃优贤禄，愿折蓴丝与蕨芽。
<br>
<br>杂题
<br>
<br>莫笑花前白发新，宣和人醉庆元春。
<br>何时道路平如砥？却就清伊整幅巾。
<br>
<br>杂题
<br>
<br>山家贫甚亦支撑，时抚桐孙一再行。
<br>朝甑米空烹芋粥，夜缸油尽点松明。
<br>
<br>杂题
<br>
<br>传家只要存书种，学道当知养圣胎。
<br>宁使终身迁比景，莫令一物污灵台。
<br>
<br>杂题
<br>
<br>三生元是出家人，一念差来堕荐绅。
<br>二寸楮冠双草屦，天公还我水云身。
<br>
<br>杂题
<br>
<br>野花红碧自争春，村酒酸甜也醉人。
<br>解放船头便千里，不愁无处著闲身。
<br>
<br>杂题
<br>
<br>羊裘老人只念归，安用星辰动紫微。
<br>洛阳城中市儿眼，情知不识钓鱼矶。
<br>
<br>杂题
<br>
<br>黄庭两卷伴身闲，盘篆香残日未残。
<br>泛泛孤身似萍叶，始知天地不胜宽。
<br>
<br>杂题
<br>
<br>湖堤疏瘦水杨柳，村舍殷红山石榴。
<br>推户本来随意入，乞浆因得片时留。
<br>
<br>杂题
<br>
<br>大儿都门久栖栖，小儿调官今复西。
<br>邻家父子我所羡，泥水没膝扶耕犁。
<br>
<br>杂题
<br>
<br>黍醅新压野鸡肥，茆店酣歌送落晖。
<br>人道山僧最无事，怜渠犹趁暮钟归。
<br>
<br>杂题
<br>
<br>钓鱼吹笛本闲身，正坐微官白发新。
<br>著屐此生犹几緉，可令复踏九衢尘？
<br>
<br>杂题
<br>
<br>年华偃蹇留不住，鬓雪纵横耘更多。
<br>乐天不生梦得死，恨无人续竹枝歌。
<br>
<br>杂题
<br>
<br>年来世事扫除尽，犹有闲吟颇自奇。
<br>安得陟厘九万个，为君尽写暮年诗？
<br>
<br>杂题
<br>
<br>山光染黛朝如湿，川气熔银暮不收。
<br>诗料满前谁领略，时时来倚水边楼。
<br>
<br>杂兴
<br>
<br>灰中火如萤，燎原从此始。
<br>元气一点存，危疾亦不死。
<br>
<br>杂兴
<br>
<br>足弱仅能行，齿摇常欲堕；
<br>扶持赖药物，苟幸一日过。
<br>事来强酬答，其实惟欲卧。
<br>平生许文休。岁晚依马磨。
<br>
<br>杂兴
<br>
<br>散步持书卷，闲眠枕药囊。
<br>驯獐随几杖，痴蝶入衣裳。
<br>病起年光速，身闲日景长。
<br>为怜红树好，久立向西厢。
<br>
<br>杂兴
<br>
<br>锄草春愈茂，养草秋亦衰。
<br>不如两置之，荣悴渠有时。
<br>
<br>杂兴
<br>
<br>谋生在衣食，不仕当作农。
<br>识字读农书，岂不贤雕虫。
<br>妇当娶农家，养蚕事炊舂，
<br>晨耕候春扈，夜织惊秋蛩。
<br>畦蔬胜肉羹，社酒如粥醲。
<br>毋为慕朝帻，谄笑求见容。
<br>
<br>杂兴
<br>
<br>病养精神过服药，贫知俭约胜营生。
<br>皋夔事业今何有，且与心君致太平。
<br>
<br>杂兴
<br>
<br>寸阴可惜子所知，尺宅治生今未迟。
<br>虚费失光作闲事，人间信有白头痴。
<br>
<br>杂兴
<br>
<br>风雨鸡喔喔，雪霜柏森森。
<br>独居虽无友，二物感我深。
<br>
<br>杂兴
<br>
<br>早遇齐侯游柏寝，晚从汉帝祀甘泉。
<br>不须苦学飞腾术，更看泥金检玉年。
<br>
<br>杂兴
<br>
<br>鳗井初生一缕云，鲍郎山下雨昏昏。
<br>橹声呕轧秋空晓，水际人家尚闭门。
<br>
<br>杂兴
<br>
<br>造物乘除理固然，许将穷悴博顽坚。
<br>骥衰伏枥心千里，龟冷榰床寿百年。
<br>好事时供沽酒费，拥途争笑插花颠。
<br>渔村宿愿虽偿尽，犹恨僧房欠昼眠。
<br>
<br>杂兴
<br>
<br>家世本臞儒，自奉至俭薄。
<br>肉食固难期，间亦阙盐酪。
<br>宾朋饭芋豆，时节羹藜藿。
<br>偶然设鸡豚，变色相与作。
<br>家居常守此，自计岂不乐。
<br>蔬园畏蹴蹋，切勿思大嚼。
<br>
<br>杂兴
<br>
<br>客问维摩疾，人哀范叔寒。
<br>诗囊负童背，药笈挂驴鞍。
<br>野果攒眉涩，村醪捩齿酸。
<br>老鸡殊可念，旦旦报平安。
<br>
<br>杂兴
<br>
<br>炷香火要深，作墨手当缓。
<br>浅士务成速，所以多後患。
<br>
<br>杂兴
<br>
<br>万物各有时，蟋蟀以秋鸣。
<br>我老自少眠，那得憎此声。
<br>
<br>杂兴
<br>
<br>东家饭牛月未落，西家打稻鸡初鸣。
<br>老翁高枕葛幮里，炊饭熟时犹鼾声。
<br>
<br>杂兴
<br>
<br>栖鸡未旦鸣，粒食固宜报。
<br>林鸟何预人，哓哓欲谁告？
<br>
<br>杂兴
<br>
<br>兰台遗漆书，汲冢收竹简；
<br>辛勤万卷读，不负百年眼。
<br>围座浩纵横，插架高?嵼。
<br>一笑顾吾儿；银艾何足绾！
<br>
<br>杂兴
<br>
<br>孤梦初回揭短篷，桥边晓日已曈曨。
<br>太平气象君知否，尽在丰年笑语中。
<br>
<br>杂兴
<br>
<br>尧舜桀纣皆腐骨，王侯蝼螘同丘墟。
<br>麦苗覆块鸠唤雨，常恨无人同荷锄。
<br>
<br>杂兴
<br>
<br>散发林间万事轻，梦魂安稳气和平。
<br>只知秋菊有佳色，那问荒鸡非恶声。
<br>达士招呼同啸傲，福人分付与功名。
<br>一篇说尽逍遥理，始信蒙庄是达生。
<br>
<br>杂兴
<br>
<br>南山手自斸苍苔，竹阁柴扉次第开。
<br>二十里间云不断，岂容一点市麈来。
<br>
<br>杂兴
<br>
<br>庖丁悟养生，轮扁议读书。
<br>彼特一技尔，圣智有不如。
<br>
<br>杂兴
<br>
<br>涨水入我庐，萍叶黏半扉。
<br>日出水返壑，念汝何由归？
<br>
<br>杂兴
<br>
<br>爱物停垂钓，劬身自荷锄。
<br>时从邻父饮，日授稚孙书。
<br>尚弃登山屐，宁须下泽车？
<br>平生双不借，投老伴归欤。
<br>
<br>杂兴
<br>
<br>硕果坠池响，鱼队散无迹。
<br>空弦可落雁，此事盖自昔。
<br>
<br>杂兴
<br>
<br>古寺高楼暮倚阑，野云不散白漫漫。
<br>好山遮尽君无恨，且作沧溟万里看。
<br>
<br>杂兴
<br>
<br>寿年本偶尔，亦与富贵同；
<br>一日复一日，遂作八十翁。
<br>几杖称大耋，貂蝉号三公。
<br>信手忽成卢，孰为拙与工？
<br>
<br>杂兴
<br>
<br>家本徒寿春，遭乱建炎初。
<br>南来避狂寇，乃复遇强胡。
<br>于时两两髦，几不保头颅。
<br>乱定不敢归，三载东阳居。
<br>人事固难料，今乃八十余。
<br>努力未死间，读我先人书。
<br>
<br>杂兴
<br>
<br>一春妍暖无多日，八十康强有几人？
<br>学不名家空自苦，路边醉倒却关身。
<br>
<br>杂兴
<br>
<br>暮年常苦睡为祟，好事新分安乐茶。
<br>更得小瓢吾事足，山家风味似僧家。
<br>
<br>杂兴
<br>
<br>灵府宁容一物侵？此身只合老山林。
<br>何由挽得银河水，净洗群生忿欲心？
<br>
<br>杂兴
<br>
<br>少年岂知酒，借醉以作狂；
<br>中年狂已歇，始觉酒味长，
<br>湛湛瘿樽绿，酌以红螺觞，
<br>醒醉不可名，兀坐万事忘。
<br>
<br>杂兴
<br>
<br>铿尔舍瑟作，嚗然放杖笑。
<br>浩浩太古音，与俗不同调。
<br>
<br>杂兴
<br>
<br>涤砚欲其洁，磨镜欲其明。
<br>愿君试思之，与己孰重轻？
<br>
<br>杂兴
<br>
<br>读诗读七月，治书治无逸，
<br>王业与农功，事异理则一。
<br>此外复何为，齐民有遗术，
<br>一饱不啻足，切必为利訹。
<br>大屋起道傍，百鬼阚其室。
<br>曷不观陆翁，食菜开九帙。
<br>
<br>杂兴
<br>
<br>平生独何幸？命若与人谋。
<br>疲懦逃深责，空疏得早休。
<br>位卑轻得丧，迹远少恩雠。
<br>莫怪归耕乐，文园久倦游。
<br>
<br>杂兴
<br>
<br>赤米熟炊元自软，黄虀频倒不多酸。
<br>纵令酒负寻常债，也胜人求本分官。
<br>
<br>杂兴
<br>
<br>诗人肝肺困雕镌，往往寿非金石坚。
<br>我独适情无杰句，化工不忌遣长年。
<br>
<br>杂兴
<br>
<br>清霜染丹叶，秋晚粲如春。
<br>回首风吹尽，天公解戏人。
<br>
<br>杂兴
<br>
<br>蛟鳄垂涎历畏涂，如今欢喜去携锄。
<br>一生患难休回首，疋似元符曾上书。
<br>
<br>杂兴
<br>
<br>三吴气候异，开岁固多雨。
<br>今年已暮春，霁日仅可数。
<br>寒气薄腠理，沉痛结心膂。
<br>遣奴买药物，日夜事炮煮。
<br>端居情恶怀，欲出泥淖阻，
<br>安得平生欢，驾言问良苦？
<br>
<br>杂兴
<br>
<br>冰壶冷浸玉芙蕖，三伏炎蒸一点无。
<br>净洗砚池瀦墨渖。乘凉要答故人书。
<br>
<br>杂兴
<br>
<br>倒橐得千钱，从人买钓船。
<br>秋风宿村步，暮雪醉江天。
<br>得意鸥波外，忘归雁浦边。
<br>平生笑严子，犹有姓名传。
<br>
<br>杂兴
<br>
<br>泽居忧下湿，老病觉中乾。
<br>违俗恐不免，倚天聊自宽。
<br>受规如获药，喜退甚弹冠。
<br>不是憎勋业，心知骨相寒。
<br>
<br>杂兴
<br>
<br>砚传百岁玺阙角，笔擅一时锥出囊。
<br>纸欲穷时瘦蛟举，已看雷雨跨苍茫。
<br>
<br>杂兴
<br>
<br>扁舟夜载石帆月，双屦晓穿天柱云。
<br>八十老翁能办此，不须身将渡辽军。
<br>
<br>杂兴
<br>
<br>犀象本安山海远，楩楠岂愿栋梁材。
<br>伏波病困壶头日，应有严光入梦来。
<br>
<br>杂兴
<br>
<br>粟无人馈方差快，门有僧敲未绝幽。
<br>岂是耄荒深绝物，从来不惯惹闲愁。
<br>
<br>杂兴
<br>
<br>瞿聃扬墨宁非学，治狱行兵亦有师。
<br>惟是儒生知择术，百年穷达守书诗。
<br>
<br>杂兴六首
<br>
<br>秦汉区区了目前，周家风化遂无传。
<br>君看八百年基业，尽在东山七月篇。
<br>
<br>杂兴六首
<br>
<br>义和分职授人时，断自唐虞意可知。
<br>兽舞凤来余事耳，西成东作要熙熙。
<br>
<br>杂兴六首
<br>
<br>老无添虎仍逢病，春欲残时未减寒。
<br>架上汉书浑忘尽，床头周易却常看。
<br>
<br>杂兴六首
<br>
<br>一身逋负愁赊酒，满眼关山悔上楼。
<br>子细推来惟合睡，五更风雨已如秋。
<br>
<br>杂兴六首
<br>
<br>面颜日瘦口眼大，气血顿衷须发狞。
<br>不用凌烟写冠剑，一蓑烟雨事春耕。
<br>
<br>杂兴六首
<br>
<br>故交零落形吊影，陈迹凄凉口语心。
<br>辛苦一生成底事，祈招空解诵愔愔。
<br>
<br>杂兴十首以贫坚志士节病长高人情为韵
<br>
<br>仕宦遍四方，每出归愈贫，
<br>寒暑更质衣，笑倒邻里人。
<br>今年作史官，坐糜太仓陈；
<br>无如思归何，日夜望绝麟。
<br>区区牛马走，龊龊虮虱臣，
<br>恩深老不报，肝胆空轮囷。
<br>
<br>杂兴十首以贫坚志士节病长高人情为韵
<br>
<br>孟子辟杨墨，吾道方粲然；
<br>韩愈排佛老，不失圣所传。
<br>伐木当伐根，攻敌当攻坚。
<br>坐视日月食，孰探天地全？
<br>一木信难恃，要忧大厦颠。
<br>安得孟韩辈，出为吾党先？
<br>
<br>杂兴十首以贫坚志士节病长高人情为韵
<br>
<br>圣人固多能，艺乃以不试。
<br>嗟予少贫贱，日月成坐弃。
<br>矧今耄已及，甘食而美睡。
<br>道衰朋友散，斯文凛将墬。
<br>闭户辄竟日，孰与讲仁智？
<br>厌厌生意尽，何暇议李志！
<br>
<br>杂兴十首以贫坚志士节病长高人情为韵
<br>
<br>少年喜结交，患难谓可倚；
<br>宁知事大谬，亲友化虎兕。
<br>出仕五十年，危不以谗死。
<br>始畏囊中锥，宁取道傍李。
<br>老来多新知，英彦终可喜。
<br>岂以二三君，遂疑天下士。
<br>
<br>杂兴十首以贫坚志士节病长高人情为韵
<br>
<br>昔我游庐山，夜遇东林雪，
<br>灰深火正熟，膏减灯半灭，
<br>童惊林虎过，僧惜涧松折。
<br>至今每追想，可解肺肝热。
<br>那知蓬山梦，忽继此清绝；
<br>殊胜苏子卿，餐毡持汉节。
<br>
<br>杂兴十首以贫坚志士节病长高人情为韵
<br>
<br>观人如观玉，拙眼喜讥评；
<br>得失顾在人，玉固非所病。
<br>庆历嘉佑间，人才於斯盛，
<br>王回仅一招，石介弃不聘。
<br>乃知天下士，成败各有命。
<br>愿君姑安之，天定岂不胜！
<br>
<br>杂兴十首以贫坚志士节病长高人情为韵
<br>
<br>两山如峨眉，一水若车辋，
<br>吾昔庐其间，百里临莽苍。
<br>少年手艺木，条干日夜长。
<br>咿哑驾独辕，迢递摇两桨。
<br>平生会心地，今乃寄梦想。
<br>何时唤邻翁，烟水行布网。
<br>
<br>杂兴十首以贫坚志士节病长高人情为韵
<br>
<br>鲁山粹而博，韶美旷且真，
<br>石渠东观中，久矣无若人。
<br>飞僊骖凤鸾，岂久混世麈，
<br>空余文章在，常与日月新。
<br>我虽足数，畴昔忝交亲。
<br>尚想秋灯下，对影欹幅巾。
<br>
<br>杂兴十首以贫坚志士节病长高人情为韵
<br>
<br>君子尚大节，又甚恶不情，
<br>鲁连故可人，用意终近名。
<br>千载高夷齐，采薇忘其生，
<br>周公述易象，所以贵幽贞。
<br>去圣虽已远，江左见渊明；
<br>我读饮酒诗，朱弦有遗声。
<br>
<br>杂兴又此身漂荡等流槎，
<br>
<br>陋巷无心长草莱，柴门偶自不曾开。
<br>余龄渐迫诸孙长，徂岁将穷积雪来。
<br>旦欲燎衣无宿烬，暮思赬颊但空罍。
<br>孰知自有忘忧处，遶坐新书正作堆。
<br>
<br>杂言示子聿
<br>
<br>福莫大於不材之木，祸莫惨於自跃之金。
<br>鹤生於野兮何有於轩？桐爨则已兮岂慕为琴？
<br>古今共戒玉自献，卷舒要似云无心。
<br>庐室但取蔽风雨，衣食过足岂所钦。
<br>我今余年忽八十，归耕幸得安山林。
<br>逢人虽叹种种发，入塾尚忆青青衿。
<br>吾儿殆可守孤学，相与竭力穷幽深。
<br>
<br>
<br>
<br>
<br>杂咏 
<br>少日狂疏触怒嗔，每缘忧患丧吾真。
<br>晚牧咄咄书空手，却作腾腾任运人。
<br>
<br>杂咏
<br>
<br>青羊宫中竹暗天，白马庙畔柏如山。
<br>琴尊处处可消日，车马纷纷自欠闲，
<br>
<br>杂咏
<br>
<br>仕囷风波归可乐，生如疣赘死何悲？
<br>极如此手终无巧，那得随人尽作痴！
<br>
<br>杂咏
<br>
<br>得过一日且一日，安知今吾非故吾。
<br>袖手明窗读周易，不辜香饭一斋盂。
<br>
<br>杂咏
<br>
<br>镜中颜状年年改，海内交朋日日疏。
<br>一恸寝门生意尽，从今无复季长书！
<br>
<br>杂咏
<br>
<br>石犀庙壖江已回，陵谷一变吁可哀。
<br>即今禾黍连云处，当日帆樯隐映来。
<br>
<br>杂咏
<br>
<br>松肪燎火满炉红，甖粟煎汤到手空。
<br>试问斋居守丹灶，何如醉卧听松风？
<br>
<br>杂咏
<br>
<br>微风翻翻芋叶白，落日漠漠稻花香。
<br>出门纵辔何所诣，万里桥南追晚凉。
<br>
<br>杂咏
<br>
<br>女郎花树新移种，官长梅园亦探租。
<br>作尽人间儿戏事，谁知空橐一钱无？
<br>
<br>杂咏
<br>
<br>一日日穷穷不醒，一年年老老如期。
<br>黄河却有逢清日，白发应无返黑时。
<br>
<br>杂咏
<br>
<br>旧闻五岳多灵药，晚遇高人得秘文。
<br>梦境此身常是客，几时归卧华山云？
<br>
<br>杂咏
<br>
<br>世事盛衰谁得知？惠陵烟草掩柴扉。
<br>陵边人家丛竹里，灯火喧呼迎妇归。
<br>
<br>杂咏
<br>
<br>世间万事本悠悠，自古诗人易白头。
<br>莫羡老夫垂九十，一年添得一年愁。
<br>
<br>杂咏
<br>
<br>夸士骑牛著铁冠，往来城市拥途观。
<br>争如老子无奇怪，惟是蓑衣伴钓竿。
<br>
<br>杂咏
<br>
<br>家圃菜肥忘肉食，村场酒美胜官壼。
<br>终年醉饱无忧责，莫怪愚公老不枯。
<br>
<br>杂咏
<br>
<br>宦途所至尚偷闲，何况湖边昼掩关。
<br>未爱好风吹醉袖，且贪微雨养盆山。
<br>
<br>杂咏
<br>
<br>斜风吹雨晚空蒙，独立溪边两鬓蓬。
<br>便过此生何所恨，百年强半水云中。
<br>
<br>杂咏
<br>
<br>病起清臞不自持，纱巾一幅倚筇枝。
<br>水沉香冷红蕉晚，恰似道山群玉时。
<br>
<br>杂咏园中果子
<br>
<br>不酸金橘种初成，无核枇杷接亦生。
<br>珍产已从幽圃得，浊醪仍就小槽倾。
<br>
<br>杂咏园中果子
<br>
<br>浆石榴随糕作节，蜡樱桃与酪同时。
<br>两株偶向池边种，可喜今年坠折枝。
<br>
<br>杂咏园中果子
<br>
<br>架垂马乳收论斛，港种鸡头采满船。
<br>鼋鼎若为占食指，麴车未用堕馋涎。
<br>
<br>杂咏园中果子
<br>
<br>山杏溪桃本看花，累累成实亦堪夸。
<br>盐收蜜渍饶风味，送与山僧下夜茶。
<br>
<br>栽牡丹
<br>
<br>携锄庭下斸苍苔，墨紫?红手自栽。
<br>老子龙锺逾八十，死前犹见几回开？
<br>
<br>再次前韵
<br>
<br>少壮即今安在哉？轻舟访旧莫轻回。
<br>儿童拥岸迎舟入，妇女窥篱喜客来。
<br>多难只成双鬓改，流年更著暮笳催。
<br>放怀鱼鸟平生事，少住茅檐尽此杯。
<br>
<br>再赋荔枝楼
<br>
<br>只道文书拨不开，未妨高处独徘徊。
<br>山横瓦屋披云出，水自牂牁裂地来。
<br>暝入帘阴吹细雨，凉生楼角转轻雷。
<br>痴顽也拟忘乡国，不奈城头暮角哀。
<br>
<br>再赋梅花
<br>
<br>老来爱酒剩狂颠，况复梅花到眼边。
<br>不怕幽香妨静观，正须疏影伴臞仙。
<br>松筠共叹冰霜晚，桃李从教雨露偏。
<br>此去西湖八千里，破愁一笑得无缘？
<br>
<br>再赋一绝
<br>
<br>江风吹雨濯征尘，百尺阑干爽气新。
<br>不向岳阳楼上醉，定知未可作诗人。
<br>
<br>再过龙洞阁
<br>
<br>天险龙门道，霜清客子游。
<br>一筇缘绝壁，万仞俯洪流。
<br>著脚初疑梦，回头始欲愁。
<br>危身无补国，忠孝两堪羞。
<br>
<br>再题
<br>
<br>柴门数顷秋，半日为迟留。
<br>老骥厌伏枥，饥鹰思下韝。
<br>野桥危欲断，山雨落还收。
<br>何许丹青手，端能写此愁。
<br>
<br>再用前韵不依次
<br>
<br>忆昨从戎丞相府，元瑜书檄仲宣诗。
<br>云屯骑士临边日，鱼贯降胡献捷时。
<br>史册误人悲壮志，关河回首负初期。
<br>岂知二纪身犹在，衰鬓星星老侍祠。
<br>
<br>再用前韵不以次
<br>
<br>壮心虽迫者，吏责未妨书。
<br>言议思公瑾，英雄陋本初。
<br>移灯近床榻，听雨落阶除。
<br>回首山南戍，流年一纪余。
<br>
<br>糟蟹
<br>
<br>旧交髯簿久相忘，公子相从独味长。
<br>醉死糟丘终不悔，看来端的是无肠。
<br>
<br>早春
<br>
<br>数声屋角听鸣禽，红糁青梢忽满林。
<br>雨过东皋一犁润，冰消南涧半篙深。
<br>逢僧竹院闲评药，携鹤山村醉拥琴。
<br>青史功名黄合贵，有时应不到如今。
<br>
<br>早春
<br>
<br>旧学樊迟稼，新通泛胜书。
<br>不成筹国论，且复爱吾庐。
<br>
<br>早春
<br>
<br>具牛将犊行，野雉挟雌鸣。
<br>农事不可缓，闲人亦劝耕。
<br>
<br>早春
<br>
<br>近陂牛湩白，远浦鸭头青。
<br>一棹悠然去，东风吹酒醒。
<br>
<br>早春
<br>
<br>西村一抹烟，柳弱小桃妍。
<br>要识春风处，先生拄杖前。
<br>
<br>早春池上作
<br>
<br>疏嬾元当与世辞，残年况近乞身期。
<br>一官空作读书祟，五斗不供沽酒资。
<br>冰拆野塘初灩灩，雪残芳草已离离。
<br>物华似有平生旧，不待招呼尽入诗。
<br>
<br>早春出游
<br>
<br>地炉久厌拨寒灰，一笑真成病眼开。
<br>不恨城笳催日落，且欣巷柳报春回。
<br>蹇驴破帽人人看，南陌东阡处处来。
<br>闻道禹祠游渐盛，也谋随例一持杯。
<br>
<br>早春出游
<br>
<br>微云薄霭新晴後，小盖轻舆古道遥。
<br>林杪幽禽初学啭，墙阴冻雪未全消。
<br>酒垆日暮收青旆，市步人归拥画桡。
<br>欹帽扪髯常半醉，逢人谁与话无憀？
<br>
<br>早春出游
<br>
<br>人生何适不艰难，赖是胸中万斛宽。
<br>尺宅常朱那待酒，上池频饮自成丹。
<br>楚祠花发呼舟去，禹穴云生倚杖看。
<br>更有新春堪喜事，一村箫鼓祭蚕官。
<br>
<br>早春对酒感怀
<br>
<br>探花畴昔喜春回，老大空惊节物催。
<br>芳瓮旋开新压酒，好枝犹把未残梅。
<br>书生岁恶甘藜苋，志士时平死草莱。
<br>欲豁孤怀谁晤语，夜弹长剑有余哀。
<br>
<br>早春新晴
<br>
<br>柳弄春柔拂小潭，山横霁色卷浮岚。
<br>飞扬旛脚掷东北，零落梅花余二三。
<br>村店疏灯新卖酒，神祠叠鼓正祈蚕。
<br>幽人睡起东园去，芹茁萱芽又满篮。
<br>
<br>早发奴寨
<br>
<br>暖彻衣篝蜡炬明，邻鸡喔喔促残更。
<br>丈夫虽有四方志，客子终悲千里行。
<br>月落龙蛇蟠木影，山空风雨起滩声。
<br>上车莫恨晨霜冷，又得修途一日晴。
<br>
<br>早发新都驿
<br>
<br>喔喔江村鸡，迢迢县门漏。
<br>河汉纵复横，繁星明如昼。
<br>爱凉趣上马，未晓阅两堠。
<br>高林起宿鸟，绝涧落惊狖。
<br>寺楼插苍烟，沙泉泻幽窦。
<br>我行忽万里，坐叹关河溜。
<br>官如广文冷，面作拾遗瘦。
<br>今年盍归哉，勿落春燕後。
<br>
<br>早饭干溪盖干吉故居也
<br>
<br>剑外归来席未温，南征浩荡信乾坤。
<br>峰回内史曾游地，竹暗仙人旧隐村。
<br>白发孤翁鉏麦垄，茜裙小妇闯篱门。
<br>行行莫动乡关念，身似流槎岂有根。
<br>
<br>早饭後戏作
<br>
<br>汤饼满盂肥羜香，更留余地著黄粱。
<br>解衣摩腹西窗下，莫怪人嘲作饭囊。
<br>
<br>早饭後戏作
<br>
<br>髯须主簿方用事，冰壼先生来解围。
<br>蛮童取火炷香碗，不读南华谁与归？
<br>
<br>早寒
<br>
<br>沔鄂犹残暑，荆巫已早寒。
<br>潦收滩正白，霜重叶初丹。
<br>节物元非恶，情怀自鲜欢。
<br>暮年更世事，唯有醉江干。
<br>
<br>早凉熟睡
<br>
<br>灵台虚湛气和平，投枕逡巡梦即成。
<br>屋角鸣禽呼不觉，手中书册堕无声。
<br>百年日月飞双毂，千古山河战一枰。
<br>赖有莲峰遗老在，白云深处主齐盟。
<br>
<br>早梅
<br>
<br>东坞梅初动，香来托意深。
<br>明知在篱外，行到却难寻。
<br>
<br>早晴
<br>
<br>老病常贪睡，萧萧厌雨声。
<br>翩然两乌鹊，为我报新晴。
<br>
<br>早秋
<br>
<br>凉颸淅淅憾庭柯，微雨萧萧集浦荷。
<br>草阁檐虚觉山近，蓬窗地迮得香多。
<br>谋身自拙穷无鬼，闭户长闲睡有魔。
<br>台省诸公盛冠剑，固应老子得婆娑。
<br>
<br>早秋
<br>
<br>秋入房栊夜渐长，纱厨笛簟怯新凉。
<br>萤光得意穿帘隙，桐叶知时拂井床。
<br>世事本来谁得鹿？人生何处不亡羊？
<br>灯前笑向吾儿说，又过铜匜半篆香。
<br>
<br>早秋
<br>
<br>落魄巴江号放翁，斯名岁晚亦成空。
<br>酒醒遥夜孤舟雨，睡美清秋一榻风。
<br>骇浪千重无死地，神丹九转有新功。
<br>云端不遇飞仙过，谁顾幽人寂寞中。
<br>
<br>早秋
<br>
<br>貂裘尘土忆东周，瓜陇风霜隐故侯。
<br>嬾似老鸡频失旦，衰如蠹叶早知秋。
<br>壶觞非复平生友，岁月空添客子愁。
<br>病起笔端犹健在，未妨挥洒赋登楼。
<br>
<br>早秋南堂夜兴
<br>
<br>水注横塘藻荇香，候虫唧唧满空廊。
<br>风前落叶纷可扫，天际疏星森有芒。
<br>夜漏渐长愁少睡，秋衣未制怯新凉。
<br>明朝却有欣然处，写得黄庭又几行。
<br>
<br>早行
<br>
<br>筰马践槐影，纱笼吹蜡香。
<br>凭鞭寻断梦，侧帽受微凉。
<br>病骨更疏放，衰怀罢激昂。
<br>道边双石笋，笑我伴人忙。
<br>
<br>早行
<br>
<br>寒漏参差断，晨鸡次第鸣。
<br>匆匆半枕梦，草草一杯羹。
<br>泽国多逢雨，闲人不计程。
<br>云间出寸塔，迎我有余情。
<br>
<br>早行
<br>
<br>江路迢迢马首东，临川一梦又成空。
<br>日高未泫晨霜白，风劲先消卯酒红。
<br>山市人经饥馑後，孤生身老道途中。
<br>著身稳处君知否，射的峰前卧钓篷。
<br>
<br>早行至江原
<br>
<br>喔喔鸣鸡促起程，翻翻飞鹭导孤征。
<br>节旄尽落归犹远，带眼频移瘦自惊。
<br>小事萧条黄叶满，断桥零落绿苔生。
<br>居人犹复多愁思，何况天涯倦客情。
<br>
<br>早至园中
<br>
<br>湖上空蒙雨熟梅，清晨岸帻一悠哉！
<br>幽花不恨草埋没，密树岂知禽去来。
<br>旧为爱茶分水器，近缘炊爨得琴材。
<br>小丘仅见山如髻，尚媿韩公八尺台。
<br>
<br>早自偏门入城晚出南堰门以归
<br>
<br>早从偏门入，暮从南堰归。
<br>鲍郎山前路，空翠浮烟霏。
<br>秋令忽已深，病骨频添衣。
<br>向来慕功名，常恐斯心违。
<br>乃今知其难，崦嵫迫残晖。
<br>伯鸾与幼安，尚友或庶几。
<br>到家亦既夕，青灯耿窗扉，
<br>且复取书读，父子穷相依。
<br>
<br>早自乌龙庙归
<br>
<br>残漏声中听曳铃，翩翩吹帽出郊垧。
<br>雨余涧落双虹白，云合山余一发青。
<br>铁马蹴冰悲昨梦，朱颜辞镜感颓龄。
<br>归来独对空斋冷，鸟迹苍苔自满庭。
<br>
<br>泽居
<br>
<br>泽居仅足不求余，旷快真同纵壑鱼。
<br>平日酷憎蝇附骥，暮年肯作鹤乘车？
<br>齿摇但煮岷山芋，眼涩惟观胄监书。
<br>此际自应还往绝，本无心与俗人疏。
<br>
<br>曾原伯屡劝居城中而仆方欲自梅山入云门今日病酒偶得长句奉寄
<br>
<br>借得僧房似钓船，兼旬散发醉江天。
<br>酒能作病真如此，穷乃工诗却未然。
<br>闲似白鸥虽自许，健如黄犊已无缘。
<br>秋高更欲移家去，先葺云门屋数椽。
<br>
<br>曾仲躬见过适遇予出留小诗而去次韵二绝
<br>
<br>地僻元无俗客来，蓬门只欲为君开。
<br>山横翠黛供诗本，麦卷黄云足酒材。
<br>
<br>曾仲躬见过适遇予出留小诗而去次韵二绝
<br>
<br>数树山花草舍东，想公系马落残红。
<br>那知老子耶溪上，正泛朝南暮北风。
<br>
<br>赠表弟江参议
<br>
<br>襄州参议真豪杰，熟视华途嬾著鞭。
<br>夺得鸾篦花里活，皎如玉树酒中仙。
<br>才高狗监无人荐，句好鸡林有客传。
<br>老去眼边亲旧少，津亭少为系归船。
<br>
<br>赠成封州
<br>
<br>绿发临边固已奇，不应憔悴客京师。
<br>极知自有封侯骨，但要无忘耕垄时。
<br>意气覆毡书捷布，风流横槊赋新诗。
<br>平生每恨相从少，满眼关山又语离。
<br>
<br>赠持钵道人
<br>
<br>青铁作小冠，白紵缝短褐，
<br>右扶九节杖，左执七缀钵，
<br>何尝有定止，到处可生活。
<br>惟有烈士心，白刃不能夺。
<br>相逢一笑粲，滞思得披豁。
<br>挥袂去若飞，跂望已天末。
<br>
<br>赠传神水监
<br>
<br>写照今谁下笔亲，喜君分得卧云身。
<br>口中无齿难藏老，颊上加毛自有神。
<br>误遗汗青成国史，未妨著白号山人。
<br>它时更欲求奇迹，画我溪头把钓缗。
<br>
<br>赠道流
<br>
<br>卖药会稽市，不知今几年？
<br>身常杂庸保，世果有神仙。
<br>醉帽簪花舞，渔舟听雨眠。
<br>放翁独识子，肯向俗人传？
<br>
<br>赠道流
<br>
<br>羽人邂逅饮旗亭，自说经年醉不醒。
<br>曾伴翰林游赤壁，仍邀内史写黄庭。
<br>古琴蛇蚹评无价，宝剑鱼肠托有灵。
<br>太华何时寻此约？九霄风露宿青冥。
<br>
<br>赠道流
<br>
<br>烟云深处作生涯，回首人间岁月赊。
<br>留得朱颜凭绿酒，扫空白发赖丹砂。
<br>七弦指下泠泠久，双袖风中猎猎斜。
<br>他日相寻不知处，会从渔父问桃花。
<br>
<br>赠道侣
<br>
<br>蕊笈人多有，惟君独造微。
<br>丹成河自塞，吟罢剑俱飞。
<br>酒市寻差易，云山觅更非。
<br>何时醉携手，为我发玄机？
<br>
<br>赠道侣
<br>
<br>崎岖世路久知难，准拟丹成玉链颜。
<br>十载寻人遍岩穴，一樽随处对溪山。
<br>苏门昼寂闻舒啸，函谷秋清侯度关。
<br>剩欲相招同此事，疑君未办一生闲。
<br>
<br>赠道友
<br>
<br>凡骨已蜕身自轻，勃落叶上行无声。
<br>华阴市楼醉舞罢，却上莲峰看月明。
<br>
<br>赠道友
<br>
<br>忆在长安烂漫游，大明宫阙与云浮。
<br>今朝偶上慈恩塔，北望茫茫禾黍秋。
<br>
<br>赠道友
<br>
<br>当时辛苦学长生，准拟中原看太平。
<br>今日醉游心已足，一瓢归去隐青城。
<br>
<br>赠道友
<br>
<br>二杯兀兀复腾腾，服气烧丹总不能。
<br>借问生涯在何许，孤舟风雨伴渔灯。
<br>
<br>赠道友
<br>
<br>零落残碑草棘中，北邙萧瑟又秋风。
<br>旧时忆在鵷行里，几见宣麻拜相公。
<br>
<br>赠洞微山人
<br>
<br>我年六十四，获谴输鬼薪，
<br>束书出东门，挥手谢国人，
<br>笑指身上衣，不复染京麈。
<br>时有一老翁，祝我当自珍，
<br>却後十五年，迎君浙江滨。
<br>我笑语是翁，岂说他生身？
<br>事果不可知，邂逅如隔辰。
<br>鹤发无余鬒，鹑衣仍苦贫。
<br>秋风旱河头，握手一笑新。
<br>买酒烹鸡豚，往事得具陈。
<br>试数同朝旧，零落增悲辛。
<br>与翁虽俱老，肝胆犹轮囷。
<br>千里亦命驾，何况托近邻。
<br>秋高佳风月，相过莫厌频。
<br>
<br>赠粉鼻
<br>
<br>连夕狸奴磔鼠频，怒髯噀血护残囷。
<br>问渠何似朱门里，日饱鱼餐睡锦茵？
<br>
<br>赠枫桥化城院老僧
<br>
<br>老宿禅房里，深居罢送迎。
<br>炉红豆萁火，糁白芋魁羹。
<br>毳衲年年补，纱灯夜夜明。
<br>门前霜半寸，笑我事晨征。
<br>
<br>赠丐士
<br>
<br>志士宁闻毕世穷，此间从古混蛇龙。
<br>尚能忍耻墦间祭，安用追惭饭後钟？
<br>
<br>赠过门道人
<br>
<br>朝行市尘中，奔马不可及。
<br>暮涉清溪流，芒屦了不湿，
<br>岩扉一丹灶，山路两书笈。
<br>白驴可置掌，童子亦绝粒。
<br>邂逅安期生，电逝不暇揖。
<br>太华独嶷然，万仞道傍立。
<br>
<br>赠过门道人
<br>
<br>卖药人间两屦轻，飘然云水不论程。
<br>晓经浦口乱流渡，夜宿山家乘月行。
<br>
<br>赠湖上父老十八韵
<br>
<br>一镜三百里，环以碧玉峰，
<br>天公赐我厚，极目为提封。
<br>烟收见石帆，雨霁望卧龙，
<br>嵯峨宝林塔，迢递天章钟。
<br>兴来思一出，霜晴及初冬。
<br>父老舍杖迎，衣冠颇严恭，
<br>语我相识久，幸未弃老农，
<br>间者传伏枕，喜闻足音跫。
<br>贫舍有盘餐，勿责异味重，
<br>荞饼新油香，黍酒瓮面浓，
<br>已遣买扑握，亦可致噞喁，
<br>愿公领此意，秣蹇聊从容。
<br>我起为太息，厚意敢不从，
<br>吾生行逆境，平地九折邛，
<br>况今又老退，如子岂易逢，
<br>但愿从今健，衰疾缓见攻，
<br>遇兴即扣门，草具烦炊舂，
<br>但恐乘月来，妨子睡味浓。
<br>
<br>赠鸡
<br>
<br>青铜三百买乌鸡，辟地墙东为择栖。
<br>更聘一雌全物性，莫辞风雨五更啼。
<br>
<br>赠进贤刘令
<br>
<br>簿领尘埃里，超然见凤麟。
<br>性疏忘顾忌，学大有经纶。
<br>正论虽频接，高标岂易亲。
<br>向来相识晚，吾党欠斯人。
<br>
<br>赠径山銛书记
<br>
<br>径山老将无勍敌，百万魔军俱扫迹。
<br>座下何人策隽功，筹略纵横銛记室。
<br>銛公声名满吴会，惟有放翁最先识。
<br>奕奕挥毫王粲诗，翩翩插羽陈琳檄，
<br>风雷东海起伏龙，缫藉圜丘荐苍璧。
<br>径山入门第一义，万口哗语真称职。
<br>我谓銛公岂止此，径山钵袋渠能得。
<br>一枝白拂倘付之，会见青天飞霹雳。
<br>
<br>赠镜中隐者
<br>
<br>小筑林间避世纷，不妨野叟是知闻。
<br>来游喜有楫迎我，归卧岂无云赠君？
<br>得鹿梦回初了了，吠獒声恶尚狺狺。
<br>从今雪夜频相过，纸帐蒲团要策勋。
<br>
<br>赠柯山老人
<br>
<br>柯山老人九十余，乱发不栉瘦如枯。
<br>百穿千结一布裤，得酒一吸辄倒壶。
<br>自言少年不蓄孥，有钱径付酒家垆。
<br>人生办此真良图，弃官从翁许我无？
<br>
<br>赠老鸡
<br>
<br>峨峨赤帻先群辈，喔喔长鸣盖四郊。
<br>意气虽雄无处用，风霜从我老衡茆。
<br>
<br>赠老鸡
<br>
<br>场中啄粟树头栖，三唱明星出尚低。
<br>关路元无孟尝客，吴儿莫议会稽鸡。
<br>
<br>赠林使君
<br>
<br>使君物外阅年华，厌听奴兵早暮衙。
<br>双履踏云呼野渡，一瓢邀月醉梅花。
<br>红炉点汞闲消日，为几翻经不忆家。
<br>我亦岷山有归处，约君同载泝三巴。
<br>
<br>赠林使君
<br>
<br>松桧阴中百步廊，我来剥啄叩琳房。
<br>鱼肠宝剑余蛟血，鸦嘴金锄带药香。
<br>弱水蓬莱风浩浩，赤明龙汉劫茫茫。
<br>何妨付与神丹诀，教跨青鸾到帝乡。
<br>
<br>赠刘改之秀才
<br>
<br>君居古荆州，醉胆天宇小，
<br>尚不拜庞公，况肯依刘表？
<br>胸中九渊蛟龙蟠，笔底六月冰雹寒；
<br>有时大叫脱乌帻，不怕酒杯如海宽。
<br>放翁七十病欲死，相逢尚能刮眼看。
<br>李广不生楚汉间，封侯万户宜其难！
<br>
<br>赠陆伯政
<br>
<br>夜窗灯火老徒勤，自悯何时可策勋？
<br>未丧斯文天寿我，岂无余子我思君。
<br>约通残谱言犹在，细读新诗笔欲焚。
<br>早晚皇恩许归去，相呼同卧石帆云。
<br>
<br>赠鹭
<br>
<br>雪衣飞去莫匆匆，小住滩前伴钓篷。
<br>禹庙兰亭三十里，相逢多在暮烟中。
<br>
<br>赠吕次翁
<br>
<br>君得金丹虽未仙，放翁邂逅与忘年。
<br>空能处处夸诗句，不解时时赠酒钱。
<br>马骏极知生冀土，鹤飞会见上辽天。
<br>尔来笔砚麈埃满，剩欲相从乞一联。
<br>
<br>赠论命周云秀才
<br>
<br>周郎颀然市中隐，精神卓荦秋天隼。
<br>忽来过我论五行，袖出诗卷如束笋。
<br>人生一息不自保，况我耄期真待尽。
<br>君今盛为谈未来，我亦听之俱可冁。
<br>虽然此心犹未泯，何至死去同蠢蠢。
<br>地下不作修文郎，天上亦为京兆尹。
<br>
<br>赠猫
<br>
<br>裹盐迎得小狸奴，尽护山房万卷书。
<br>惭愧家贫策勋薄，寒无毡坐食无鱼。
<br>
<br>赠猫
<br>
<br>执鼠无功元不劾，一箪鱼饭以时来。
<br>看君终日常安卧，何事纷纷去又回？
<br>
<br>赠猫
<br>
<br>盐裹聘狸奴，常看戏座隅。
<br>时时醉薄荷，夜夜占氍毹。
<br>鼠穴功方列，鱼餐赏岂无。
<br>仍当立名字，唤作小於菟。
<br>
<br>赠目眇者
<br>
<br>达人所遇有生涯，高卧穷阎自一家。
<br>阅世正嫌岩下电，开樽且看雾中花。
<br>
<br>赠倪道士
<br>
<br>羽衣暂脱著戎衣，坐定方惊语入微。
<br>归隐玉霄应不出，他年容我扣岩扉？
<br>
<br>赠倪道士
<br>
<br>我坐虚名剩得穷，百年身堕畏途中。
<br>看君一棹烟波乐，悔不常为采药翁。
<br>
<br>赠鹊
<br>
<br>为梁星渚自何年？毛羽摧伤不怨天。
<br>知我斋余常施食，翩然飞下北窗前。
<br>
<br>赠僧
<br>
<br>松间数语淡交成，不喜将身世上行。
<br>安得北窗风雪夜，地炉相对煮芜菁？
<br>
<br>赠僧
<br>
<br>长明灯下三更雨，旦过寮前万里身。
<br>正使未能超佛祖，也应小胜市朝人。
<br>
<br>赠石帆老人
<br>
<br>地僻林深客到稀，高舂未起闭柴扉。
<br>新松郁郁三千本，密竹萧萧一尺围。
<br>溪叟旋分菰米滑，山童新采蕨芽肥。
<br>因君更作长闲想，麟阁云台竟是非？
<br>
<br>赠宋道人
<br>
<br>我不如昔人骑鹤上九天，玉简奏事虚皇前。
<br>平生啬养气麤全，两脚驰走轻如烟。
<br>鸟道悬崖忽飞骞，戏掷短剑声铿然。
<br>转盼跳下千仞渊，已复取剑升层巅。
<br>腾猿俊鹘争後先，饥食松花掬飞泉。
<br>金骨绿髓渐凝坚，口哦七字黄庭篇。
<br>西来欲访挟弹僊，丹经剑诀更精研。
<br>嗟哉一失五百年，作诗付子勿妄传。
<br>
<br>赠苏召叟
<br>
<br>苏子出俦辈，翩如天际鸿。
<br>才华刮眼膜，文字愈头风。
<br>岂止千人见，真当四海空。
<br>老夫虽耄矣，此论不妨公。
<br>
<br>赠苏赵叟兄弟
<br>
<br>君家真德门，才杰生衮衮。
<br>托契则甚深，所恨相识晚。
<br>携文数过我，每读必三反；
<br>譬如天厩驹，真是渥洼产。
<br>闭门万卷读，更要极源本。
<br>才难圣所叹，期子敢不远？
<br>
<br>赠童道人盖与予同甲子
<br>
<br>吾侪之生乙巳年，达者寥寥穷比肩。
<br>退士一生藜藿食，散人万里江湖天。
<br>忍贫不变我自许，挟术自营君岂然？
<br>一事尚须烦布策，几时能具钓鱼船？
<br>
<br>赠汪叔潜
<br>
<br>火云嵯峨如叠嶂，百病攻衰非一状。
<br>低檐小屋桑竹村，忽辱君来问亡恙。
<br>蹶然揽衣起闯门，裹饭仍烦远相饷。
<br>岁饥野外无供给，羞涩余粮不盈盎。
<br>我守此穷三十年，尚恐死前无力量。
<br>君诚不以老弃予，苦语见规宜勿让。
<br>
<br>赠王伯长主簿
<br>
<br>学诗大略似参禅，且下功夫二十年。
<br>君要亲嘗狮子吼，法须尽吐野狐涎。
<br>几人错会先师话，吾辈元齐古佛肩。
<br>天遣放翁窮不死，茶山钵袋未曾傳。
<br>
<br>赠惟了侍者
<br>
<br>水边剥啄打门谁？满袖清风一纸诗。
<br>惊起放翁蝴蝶梦，半窗寒日欲斜时。
<br>
<br>赠惟了侍者
<br>
<br>雪中僵卧不须悲，彻骨清寒始解诗。
<br>一等人间闲草木，月窗君看早梅枝。
<br>
<br>赠西山老人
<br>
<br>生世不把笔，残年惟灌园。
<br>赁舂来并舍，卖画到前村。
<br>勤苦供租税，清贫遗子孙。
<br>从来栖遁志，剩欲与翁言。
<br>
<br>赠谢正之秀才
<br>
<br>君家麻源第三谷，我在镜湖分一曲；
<br>平生梦亦不相接，忽然怀中泻珠玉。
<br>诚斋老子主诗盟，片言许可天下服。
<br>长歌为君定声价，赏音但须一夔足。
<br>蹋泥过我君岂误，拱璧何至求凡目。
<br>只愁明日遽来索，北窗连夜挑灯读。
<br>
<br>赠邢刍甫
<br>
<br>割愁何处有并刀，倾座谁能夺锦袍？
<br>堪笑陆翁邻鬼录，尚惟邢友擅人豪。
<br>杜门虽少客载酒，落笔已能奴命骚。
<br>安得相从北窗下，丐君剩馥与残膏。
<br>
<br>赠徐相师
<br>
<br>许负遗书果是非，子凭何处说精微？
<br>使君岂必如椰大，丞相元来要瓠肥。
<br>袖阔日常笼短刺，肩寒春未换单衣。
<br>半头布袋挑诗卷，也道游京卖术归。
<br>
<br>赠燕
<br>
<br>燕来我何喜，感此中春时；
<br>燕去亦何有，无奈凋年悲。
<br>四序如循环，万物更盛衰
<br>我亦寓斯世，如客会当归；
<br>骊车已在门，恋恋终何为？
<br>达人付无心，欣厌两俱非。
<br>岂有天壤间，会合无别离？
<br>对花不烂醉，燕子笑汝痴。
<br>
<br>赠隐者
<br>
<br>畴昔从君处，玄都太古坛。
<br>月高旛影直，霜重佩声寒。
<br>鹤驾三山近，壼天万里宽。
<br>相逢初未省，但认切云冠。
<br>
<br>赠隐者
<br>
<br>力量超终古，光明破积昏。
<br>独行宁有待？妙用本忘言。
<br>神定婴儿戏，丹灵竖子奔。
<br>绪余应不靳，小出济元元。
<br>
<br>赠应秀才
<br>
<br>过宋不见元城公，渡淮不见陈了翁，
<br>当时人人皆太息，至今海内倾高风。
<br>老夫七十居乡县，龌龊龙锺何足见；
<br>辱君雪里来叩门，自说辛勤求识面。
<br>我得茶山一转语，文章切忌参死句。
<br>知君此外无他求，有求宁踏三山路？
<br>
<br>赠曾温伯邢德允
<br>
<br>发似秋芜不受耘，茶山曾许与斯文。
<br>回思岁月一甲子，尚记门墙三沐熏。
<br>
<br>卷里圣贤能觌面，人间富贵实浮云。
<br>二君才气俱超绝，岂待衰翁诵所闻。
<br>
<br>赠赵去华
<br>
<br>赵子毫端万斛珠，眼前百辈不枝梧。
<br>盛名岂待它年见，公论何曾一日无？
<br>我老杜门惟足睡，君豪折简固难呼。
<br>此诗强欲相题目，堪笑衰翁胆满躯。
<br>
<br>赠竹十韵
<br>
<br>放翁小筑湖西偏，虚窗曲槛无炎天。
<br>人间乃有真富贵，遶舍十万碧玉椽。
<br>连林娟娟泫清露，高枝袅袅摇苍烟。
<br>常忧俗客触新粉，屡戒园丁伤逸鞭。
<br>凉生尊斝消午醉，声撼窗扉惊昼眠。
<br>春残斸土得美茁，气压卿相食万钱。
<br>尔来作吏若堕阱，每一梦到心凄然。
<br>还家再见却惝怳，尘土何地从臞仙？
<br>囊中幸藏餐玉法，欲屏万事相周旋。
<br>更当待月出东岭，坐石泠泠挥响泉。
<br>
<br>赠拄杖
<br>
<br>历险横空捷有神，得来元自剡溪滨。
<br>同为万里江湖客，共见三生风月身。
<br>不怕云中伴凫舄，只愁雨後长龙鳞。
<br>何妨更悟无生理，露柱灯笼一话新。
<br>
<br>乍凉
<br>
<br>凉风苏病骨，摇落起诗情。
<br>一病辄数日，几诗终此生？
<br>招呼丹灶客，结束玉霄行。
<br>预想溪桥路，三更待月明。
<br>
<br>乍晴出游
<br>
<br>八十山翁病不支，出门也赋喜晴诗。
<br>小楼酒旆阑街处，深巷人家晒练时。
<br>本借微风欹帽影，却乘新暖弄鞭丝。
<br>归来幸有流香在，剩伴儿童一笑嬉。
<br>
<br>乍晴风日已和泛舟至扶桑埭徘徊西村久之
<br>
<br>十日风雨今日晴，衰病忽减思闲行。
<br>接篱一幅烟雾薄，舴艋八尺凫鷖轻。
<br>亭亭孤塔远天碧，曲曲深巷斜阳明。
<br>数家茅屋门昼掩，不闻人声闻碓声。
<br>身似庞公不入城，东阡南陌饯余生。
<br>新年倘有丰年喜，买酒渔村看太平。
<br>
<br>乍晴行西村
<br>
<br>堤树丛祠北，烟村古埭南。
<br>买鱼论木盎，挑荠满荆篮。
<br>积潦经旬月，晴光见二三。
<br>农功殊可念，保麦复祈蚕。
<br>
<br>乍晴至园中
<br>
<br>药笈渔竿每自随，枯筇短帽恰相宜。
<br>投林但有穷猿喜，伏枥元无老骥悲。
<br>岩溜甘寒通碧沼，野梅清绝隔疏篱。
<br>放翁老甚情怀嬾，那办题诗寄所思！
<br>
<br>乍自京麈中得归故山作五字识喜
<br>
<br>门巷如秋爽，轩窗抵海宽。
<br>初还绶若若，已觉面团团。
<br>引睡拈书卷，偷闲把钓竿。
<br>人生快意事，五月出长安。
<br>
<br>斋居书事
<br>
<br>慵养金丹换鬓须，微霜正要称清癯。
<br>平生风露充蝉腹，到处云山寄鹤躯。
<br>道室焚香勤守白，虚窗点易静研朱。
<br>自知世事难谐偶，不待幽人夜见呼。
<br>
<br>斋前独坐戏作
<br>
<br>闭户学僧坐，颓然遗世情。
<br>虚窗鸽飞影，枯叶犬行声。
<br>雪拥杉灰暖，云垂纸帐明。
<br>清馋不可耐，一笑听华鲸。
<br>
<br>斋中读书罢有感
<br>
<br>少时学问苦匆匆，弦诵光阴转手空。
<br>圣域渊源虽自力，故交零落与谁同？
<br>荒村莫恨身垂老，後世元知论自公。
<br>但掩斋扉凭曲几，忘忧正在寂寥中。
<br>
<br>斋中弄笔偶书示子聿
<br>
<br>左右琴樽静不哗，放翁新作老生涯。
<br>焚香细读斜川集，候火亲烹顾渚茶。
<br>书为半酣差近古，诗虽苦思未名家。
<br>一窗残日呼愁起，袅袅江城咽暮笳。
<br>
<br>斋中闻急雨
<br>
<br>一味疏慵养不才，饭蔬亦已罢衔杯。
<br>衡茆终日人声绝，卧听芭蕉报雨来。
<br>
<br>斋中闲咏
<br>
<br>风号万物作涛声，云截千峰似几平。
<br>多病支离仍老境，暮秋萧瑟更山城。
<br>燕觞久罢尘痕积，庭讼全稀藓晕生。
<br>莫道斋中日无事，焚香扫地又诗成。
<br>
<br>斋中夜赋
<br>
<br>高居终日掩斋扉，幽事常多俗事稀。
<br>露重丛篁时自泻，风高脱叶有先飞。
<br>秋衣渐制闻砧杵，社肉初分谢蕨薇。
<br>却笑老身闲不得，一灯明灭乱书围。
<br>
<br>斋中夜坐有感
<br>
<br>荒山为城溪作壕，风鼓巨木声翻涛。
<br>鸱枭乘屋弹不去，狐狸欺人怒竖毛。
<br>雨来红鹤更可恶，争巢一似婴儿号。
<br>城孤屋老草木茂，正坐人少此辈豪。
<br>急呼五百具畚锸，欲掀窟穴穷腥臊。
<br>忽然语罢却自笑，残年何至与汝鏖。
<br>浣花江色绿如黛，春波艳艳浮轻舠。
<br>行当系缆柳阴下，仰听莺语倾香醪。
<br>
<br>斋中杂题
<br>
<br>湖水日益长，柳色日益深。
<br>好鸟西山来，飞鸣过前林。
<br>年华挽不留，陈迹旷难寻。
<br>花开少共赏，酒熟惟孤斟。
<br>王谢今编氓，曲水空山阴。
<br>一樽欲吊古，已矣子何心？
<br>
<br>斋中杂题
<br>
<br>列屋娥眉不足夸，可斋别自是生涯。
<br>闲将西蜀团窠锦，自背南唐落墨花。
<br>
<br>斋中杂题
<br>
<br>屯云失南山，三日吹细雨。
<br>岁月不贷人，蛙声遽如许！
<br>一年复一年，老至不可御。
<br>下湿病在脾，余息仅如缕。
<br>枯皮裹瘦骨，半属松下土。
<br>屋坏要当颠，安能强撑拄！
<br>
<br>斋中杂题
<br>
<br>小醉微吟过一春，人间侬是最闲人。
<br>龟毛拂子长三尺，拈起风光处处新。
<br>
<br>斋中杂题
<br>
<br>棐几砚涵鸲鹆眼，古奁香斮鹧鸪斑。
<br>绝知造物殷懃意，成就衰翁到死闲。
<br>
<br>斋中杂题
<br>
<br>书生每苦饥，得饭已可贺。
<br>黄齑三百瓮，自是天所破。
<br>有时尚不继，得米无暇簸。
<br>昨者雪塞门，烟绝但僵卧。
<br>虽云迫沟壑，老学不敢惰。
<br>夜分唤邻翁，我歌尔当和。
<br>
<br>斋中杂题
<br>
<br>幽居厌见凡花草，红紫纷纷不复栽。
<br>自斸苍苔换黄土，南山移得玉芝来。
<br>
<br>斋中杂兴
<br>
<br>八十颓龄安所归？萧然终日掩柴扉。
<br>清心始信幽栖乐，穷理方知俗学非。
<br>山果满筐猿食足，石泉通笕药苗肥。
<br>衰翁莫道浑无事，扫叶归来又落晖。
<br>
<br>斋中杂兴
<br>
<br>倒掩衡门手自关，老身著布乱书间。
<br>有诗尚作清宵祟，无事能妨白日闲。
<br>薄暮上楼聊试步，经旬止酒自酡颜。
<br>儿曹莫笑衰翁嬾，拟遍淮南大小山。
<br>
<br>斋中杂兴十首以丈夫贵壮健惨戚非朱颜为韵
<br>
<br>成童入乡校，诸老席函丈。
<br>堂堂韩有功，英概今可想。
<br>从父有彦远，早以直自养，
<br>始终临川学，力守非有党。
<br>纷纷名佗师，有泚在其颡。
<br>二公生气存，千载可畏仰。
<br>
<br>斋中杂兴十首以丈夫贵壮健惨戚非朱颜为韵
<br>
<br>士生学六经，是为圣人徒。
<br>处当师颜原，出当致唐虞。
<br>斯文阵堂堂，临敌独援枹。
<br>异端满天下，一扫可使无。
<br>乃知立事功，先要定规模。
<br>彼虽力移山，安能夺匹夫！
<br>
<br>斋中杂兴十首以丈夫贵壮健惨戚非朱颜为韵
<br>
<br>公议在天下，如人有元气。
<br>平居失护养，一旦可胜讳。
<br>神丹卒难求，百疾起如蝟。
<br>奄奄息仅属，熟视吁可畏。
<br>大义在春秋，遗迹悲汉魏。
<br>君看徐孺子，底物视富贵。
<br>
<br>斋中杂兴十首以丈夫贵壮健惨戚非朱颜为韵
<br>
<br>昔我自蜀归，耆旧已凋丧。
<br>後来二三公，尚慰天下望。
<br>千里一纸书，殷懃问亡恙。
<br>呜呼亦已矣，遗语寄悲怆。
<br>我亦迫桑榆，便恐无辈行。
<br>夜窗对青灯，力惫心尚壮。
<br>
<br>斋中杂兴十首以丈夫贵壮健惨戚非朱颜为韵
<br>
<br>余龄垂八十，虽惫犹强饭，
<br>正如老病马，风沙时一喷。
<br>玉关眇何许，道里何啻万。
<br>目中堠历历，欲进不能寸。
<br>矫首望秋空，徒羡霜鹘健。
<br>薶骨亦何悲，吾非麒麟楦！
<br>
<br>斋中杂兴十首以丈夫贵壮健惨戚非朱颜为韵
<br>
<br>琅琅诵诗书，尚记两髦髧；
<br>谁料七十年，沉滞终坎窞。
<br>炊突映茅庐，日暮烟惨惨，
<br>忍穷端已熟，抚事空自感。
<br>狂言悔噬脐，众訾惊破胆。
<br>尚有爱书心，还如嗜菖歜。
<br>
<br>斋中杂兴十首以丈夫贵壮健惨戚非朱颜为韵
<br>
<br>去国己酉冬，忽见十颁历。
<br>衰残口两齿，困厄家四壁。
<br>时看溪云生，饱听檐雨滴。
<br>悠然度寒暑，何处著欣戚？
<br>幽人岂知我，月夕闻吹笛。
<br>何当五百岁，相与摩铜狄？
<br>
<br>斋中杂兴十首以丈夫贵壮健惨戚非朱颜为韵
<br>
<br>扁舟东下硖，日月去若飞。
<br>当时笔砚旧，久已晨星稀。
<br>俊逸如伯浑，简诣如知几，
<br>天高鬼神恶，回首万事非。
<br>我欲泝黄牛，买屋居青衣，
<br>九原不可作，哀哉谁与归？
<br>
<br>斋中杂兴十首以丈夫贵壮健惨戚非朱颜为韵
<br>
<br>荷鉏草堂东，艺花二百株；
<br>春风一朝来，白白兼朱朱。
<br>南列红薇屏，北界绿芋区，
<br>偃蹇双松老，森耸万竹臞。
<br>余地不忍茀，插援引瓠壼。
<br>何当拂东绢，画作山园图。
<br>
<br>斋中杂兴十首以丈夫贵壮健惨戚非朱颜为韵
<br>
<br>闲居寂无客，柴门昼常关。
<br>孤舟小於叶，放浪烟水间。
<br>树暗杨梅村，露下白莲湾，
<br>钓鱼樵风泾，买酒石帆山，
<br>向来支许辈，恐亦无此闲。
<br>道逢若耶叟，握手开苍颜。
<br>
<br>詹仲信出示卜居诗佳甚作二绝句谢之
<br>
<br>十里相望亦未遥，何由频得慰无聊。
<br>老来万事慵开眼，独喜诗盟不寂寥。
<br>
<br>詹仲信出示卜居诗佳甚作二绝句谢之
<br>
<br>年来阻阔动经时，忽见新篇乃尔奇。
<br>安得齐纨翦团扇，为君小草卜居诗？
<br>
<br>詹仲信以山水二轴为寿固辞不可乃各作一绝句谢之春山
<br>
<br>策蹇渡桥春雨余，乱山缺处草亭孤。
<br>不知何许丹青手，画我当年入蜀图。
<br>
<br>占城棕竹拄杖
<br>
<br>参云气压葛陂龙，跨海来扶笠泽翁。
<br>八十尚思行脚在，与君处处现神通。
<br>
<br>战城南
<br>
<br>王师出城南，尘头暗城北。
<br>五军战马如错绣，出入变化不可测。
<br>逆胡欺天负中国，虎狼虽猛那胜德。
<br>马前嗢咿争乞降，满地纵横投剑戟。
<br>将军驻坡拥黄旗，遣骑传令勿自疑。
<br>诏书许汝以不死，股栗何为汗如洗？
<br>
<br>栈路书事
<br>
<br>危阁闻铃驮，湍流见磑船。
<br>汲江人负盎，骑马客蒙毡。
<br>梨美来秦地，橙香接楚天。
<br>痴顽殊耐事，随处一欣然。
<br>
<br>张功甫许见访以诗坚其约
<br>
<br>零落汀苹露气清，北窗昨夜已秋声。
<br>书来屡有入东约，坐上极思虚左迎。
<br>激烈哦诗殷金石，纵横落笔走蛟鲸。
<br>吾曹此事期千载，老眼相逢剩要惊。
<br>
<br>张季长学士自兴元遣人来因询梁益间事怅然有感
<br>
<br>长记残春入蜀时，嘉陵江上雨霏微。
<br>垂头驴瘦悲铃驮，截道狐奔脱猎围。
<br>晓度市桥花欲语，晚投山驿石能飞。
<br>杜鹃言语元无据，悔作东吴万里归。
<br>
<br>张时可直阁书报已得请奉祠云台作长句贺之
<br>
<br>灯前一笑拆书开，喜见冰衔洗俗埃。
<br>丞相苦留犹不住，诸公欲挽固难回。
<br>玩鸥有约间何阔，敛版无聊归去来。
<br>千载伏波应太息，输君谈笑上云台。
<br>
<br>张园海棠
<br>
<br>洛阳春信久不通，姚魏开落胡尘中，
<br>扬州千叶昔曾见，已叹造化无余功。
<br>西来始见海棠盛，成都第一推燕宫。
<br>池台扫除凡木尽，天地眩转花光红。
<br>庆云堕空不飞去，时有绛雪萦微风。
<br>蜂蝶成团出无路，我亦狂走迷西东。
<br>此园低树犹三丈，锦绣却在青天上。
<br>不须更著刀尺裁，乞与齐奴开步障。
<br>
<br>丈人观
<br>
<br>黄金篆书扁朱门，夹道巨竹屯苍云。
<br>崖岭划若天地分，千柱耽耽压其垠。
<br>缨冠肃谒丈人君，广殿空庭吹宝熏。
<br>摩挲画墙手为皲，异哉山夔与土羵。
<br>物怪齾齾冠丘坟，仙人佩玉杂帨＊。
<br>手整貂冠最不群，欲去不忍恨日曛。
<br>道翁采药昼夜勤，松根茯苓获兼斤。
<br>人芝植立强骨筋，狗杞群吠声狺狺。
<br>山炉小甄吹幽芬，朱颜不饮常自醺。
<br>我亦宿诵五千文，一念之差堕世纷。
<br>逝将从翁走如麋，隐书秘诀何由闻？
<br>
<br>丈亭遇老人长眉及肩欲就之语忽已张帆吹笛而去
<br>
<br>飒飒长眉绿覆肩，欲推寿数意茫然。
<br>若非楚国庚寅岁，定是尧时丙子年。
<br>铜笛一声惊宿鹭，蒲帆数幅破晴烟。
<br>遥知乘醉江湖去，黄鹤楼头又放颠。
<br>
<br>仗锡平老具舟车迎前天衣印老印悉遣还策杖访之作二绝句奉送兼简平
<br>
<br>画舫篮舆不许前，白头行脚意超然。
<br>舜江禹穴千山水，尽在高人拄杖边。
<br>
<br>仗锡平老具舟车迎前天衣印老印悉遣还策杖访之作二绝句奉送兼简平～又
<br>
<br>鱼鼓声中白巾，南山笋蕨一番新。
<br>长安不是无卿相，林下平津独可人。
<br>
<br>仗锡平老自都城回见访索怡云堂诗
<br>
<br>东华软尘飞扑帽，黄金络马人看好。
<br>渠侬胸中谁得知，畏祸忧谗鬓先老。
<br>举世输与平元衡，青山白云过一生；
<br>出门曳杖便千里，白云不约常同行。
<br>敲门剥啄云没履，剧谈未竟还东去。
<br>到山分我一片云，并遣春风吹好句。
<br>
<br>招客看山
<br>
<br>今日清明宜看山，约君来上钓鱼船。
<br>微云点破尚堪恨，何况城中尘涨天。
<br>
<br>招邻父啜菜羹
<br>
<br>老境遗人事，穷居砭世肓。
<br>茅檐听雪滴，瓦鼎爇松肪。
<br>不愿封侯印，惟求煮菜方。
<br>杯羹须及热，剩欲唤君尝。
<br>
<br>昭德堂晚步
<br>
<br>笑唤枯筇蹋夕阳，探春聊作静中忙。
<br>高枝鹊语如相命，幽径梅开秪自香。
<br>苔蚀断碑惊世换，钟来废寺觉城荒。
<br>谪仙未必无遗恨，老欠题诗到夜郎。
<br>
<br>赵将军
<br>
<br>我梦游太华，云开千仞青。
<br>擘山泻黄河，万古仰巨灵。
<br>往者祸乱初，氛祲干太宁。
<br>岂无卧云龙，一起奔风霆。
<br>时事方错谬，三秦尽膻腥。
<br>山河销王气，原野失大刑。
<br>将军散发去，短剑斸茯苓。
<br>定知三峰上，烂醉今未醒。
<br>
<br>赵彦肤修撰挽辞
<br>
<br>朝路英声早，宗盟宿望尊。
<br>讌谈推酝藉，大笔擅雄浑。
<br>许国心犹壮，安边策具存。
<br>凄凉故时客，痛哭望秋原。
<br>
<br>照潺湲阁下池水
<br>
<br>平生不镊白，霜雪满鬓眉。
<br>照水默自笑，已迫沟壑期。
<br>慨然念归休，不计妻子饥；
<br>渠饥亦有命，我节讵可移？
<br>自我来桐江，实无负惸嫠，
<br>谗波如崩山，孤迹则已危。
<br>陆子定何人，正恐君未知。
<br>午枕梦剡曲，秋风吹钓丝。
<br>
<br>折墨
<br>
<br>鸾胶捣松烟，成此金石姿，
<br>虽以刚故折，挺特终不移。
<br>微功在简册，敢惜身蹈危。
<br>虽非破砚文，永世亦有辞。
<br>
<br>真珠园雨中作
<br>
<br>清晨得小雨，凭阁意欣然。
<br>一扫群儿迹，稍稀游女船。
<br>烟波蘸山脚，湿翠到阑边。
<br>坐诵空蒙句，予怀玉局仙。
<br>
<br>枕上
<br>
<br>送尽小窗月，数残孤戍更。
<br>清诗时自至，幽梦久方成。
<br>衣杵断还续，灯花落复生。
<br>细衾剩得暖，纸帐不知明。
<br>
<br>枕上
<br>
<br>迢递孤村夜，凄凉半篆香。
<br>怀人悲梦短，听雨怯更长。
<br>有术乾盘汞，无方扫鬓霜。
<br>高吟拟排闷，吟罢更伥伥。
<br>
<br>枕上
<br>
<br>守书眼欲闇，投枕乃了然。
<br>儿曹戒曳履，相语翁正眠；
<br>岂知拥败褐，炯如寒鱼鳏。
<br>少时笑老人，其事今好还。
<br>萧萧双白鬓，忽忽七十年，
<br>岂惟老态出，已觉衰病缠。
<br>白昼尚便静，况此清夜阑。
<br>妙处殆难名，睡与不睡间。
<br>
<br>枕上
<br>
<br>小疾如闲乐，微凉与睡宜。
<br>瞢腾如欲觉，展转复多时。
<br>四壁人声寂，疏帘日影移。
<br>诗囊与药里，一步不相离。
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
