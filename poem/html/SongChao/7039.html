<HTML>
<HEAD>
<TITLE>全宋诗 卷480 - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangHou/">唐后诗选</a> <font color=4C4C4C>&gt;&gt; </font><a href="../../html/SongChao/">宋朝诗选</a> <FONT color=#BCB6A0>&gt;&gt;</font> 全宋诗 卷480</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>全宋诗 卷480</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-11-20&nbsp;&nbsp;文章类别:宋朝诗选&nbsp;&nbsp;阅读次数:<script language=javascript src="../../hits.php?articleid=7039"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'全宋诗 卷480')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[全宋诗 卷480]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 赵蕃?代书寄吴仲权
<br>&nbsp;&nbsp;&nbsp;&nbsp;长沙失会面，龙阳将叩门。
<br>&nbsp;&nbsp;&nbsp;&nbsp;君行黄鹤楼，我乃桃花源。
<br>&nbsp;&nbsp;&nbsp;&nbsp;裴回遂两月，问讯非一言。
<br>&nbsp;&nbsp;&nbsp;&nbsp;时时得新作，日日思高轩。
<br>&nbsp;&nbsp;&nbsp;&nbsp;宁知竟相失，有抱阙细论。
<br>&nbsp;&nbsp;&nbsp;&nbsp;闻君方被荐，清庙陈玙璠。
<br>&nbsp;&nbsp;&nbsp;&nbsp;而我政落南，空江撷兰荪。
<br>&nbsp;&nbsp;&nbsp;&nbsp;虽云出处异，得以书疏存。
<br>&nbsp;&nbsp;&nbsp;&nbsp;言之有不尽，笔兮还载援。
<br>&nbsp;&nbsp;&nbsp;&nbsp;惟当道情愫，故尔略寒暄。
<br>
<br>赵蕃?代书寄襄阳令于去非
<br>&nbsp;&nbsp;&nbsp;&nbsp;来往丰城县，寻君总不遭。
<br>&nbsp;&nbsp;&nbsp;&nbsp;如闻漾凫舄，已复用牛刀。
<br>&nbsp;&nbsp;&nbsp;&nbsp;往事多遗迹，边庭简吏曹。
<br>&nbsp;&nbsp;&nbsp;&nbsp;莫由同古访，尚拟见诗豪。
<br>
<br>赵蕃?代书寄俞玉汝
<br>&nbsp;&nbsp;&nbsp;&nbsp;送弟秦淮远，怀人楚驿长。
<br>&nbsp;&nbsp;&nbsp;&nbsp;素书慵写得，白发漫相望。
<br>&nbsp;&nbsp;&nbsp;&nbsp;再见知何日，孤怀只自伤。
<br>&nbsp;&nbsp;&nbsp;&nbsp;春风桃李径，流泪不成行。
<br>
<br>赵蕃?代书寄张次律二首
<br>&nbsp;&nbsp;&nbsp;&nbsp;道入袁州首问君，却方守舍有宗文。
<br>&nbsp;&nbsp;&nbsp;&nbsp;不知木落风高际，何处登临对夕曛。
<br>
<br>赵蕃?代书寄张次律二首
<br>&nbsp;&nbsp;&nbsp;&nbsp;闻道浮家历上塘，寒山钟接洞庭霜。
<br>&nbsp;&nbsp;&nbsp;&nbsp;是中佳名知多少，傥有书来幸不忘。
<br>
<br>赵蕃?代书寄周愚卿二首
<br>&nbsp;&nbsp;&nbsp;&nbsp;友于阁上友于人，忽忽分携又两春。
<br>&nbsp;&nbsp;&nbsp;&nbsp;剩欲作书书不得，旧知吾懒是吾真。
<br>
<br>赵蕃?代书寄周愚卿二首
<br>&nbsp;&nbsp;&nbsp;&nbsp;穷冈冈上欧阳子，荷屋屋中常不轻。
<br>&nbsp;&nbsp;&nbsp;&nbsp;邂逅论诗傥相及，为言即日鬓霜生。
<br>
<br>赵蕃?代书示逸二首
<br>&nbsp;&nbsp;&nbsp;&nbsp;风号窗外独株松，想汝看书趁晓钟。
<br>&nbsp;&nbsp;&nbsp;&nbsp;是我起行茅店月，御寒还觉欠茏茸。
<br>
<br>赵蕃?代书示逸二首
<br>&nbsp;&nbsp;&nbsp;&nbsp;别日才留两月粮，况经裘葛变炎凉。
<br>&nbsp;&nbsp;&nbsp;&nbsp;未知别后端何似，不见寄来书一行。
<br>
<br>赵蕃?代书送橘沈临江
<br>&nbsp;&nbsp;&nbsp;&nbsp;谁贻新橘两筠笼，尚带霜林错落红。
<br>&nbsp;&nbsp;&nbsp;&nbsp;转送清江供寿酒，草书因病废匆匆。
<br>
<br>赵蕃?待成父不至
<br>&nbsp;&nbsp;&nbsp;&nbsp;晚日下前村，呼儿候荜门。
<br>&nbsp;&nbsp;&nbsp;&nbsp;屡惊邻犬吠，频问路人言。
<br>&nbsp;&nbsp;&nbsp;&nbsp;准拟繙诗卷，经营置酒尊。
<br>&nbsp;&nbsp;&nbsp;&nbsp;此怀无与共，愁坐虱空扪。
<br>
<br>赵蕃?待斯远不至
<br>&nbsp;&nbsp;&nbsp;&nbsp;灵溪寺下灵溪渡，跋马欲前还又回。
<br>&nbsp;&nbsp;&nbsp;&nbsp;准拟故人能会宿，不知何事不成来。
<br>
<br>赵蕃?到家寄季承二首
<br>&nbsp;&nbsp;&nbsp;&nbsp;相逢到别二十日，披览溪山驻行役。
<br>&nbsp;&nbsp;&nbsp;&nbsp;凄凉浩荡两生境，意不求诗诗自得。
<br>&nbsp;&nbsp;&nbsp;&nbsp;临分不作珍重语，顾欲倡酬诗卷觅。
<br>&nbsp;&nbsp;&nbsp;&nbsp;问君得此君何用，云比相如家四壁。
<br>&nbsp;&nbsp;&nbsp;&nbsp;杜陵囊帛解救寒，陆生越橐千金直。
<br>&nbsp;&nbsp;&nbsp;&nbsp;人言君侯真太痴，君痴不痴君自识。
<br>
<br>赵蕃?到家寄季承二首
<br>&nbsp;&nbsp;&nbsp;&nbsp;向来已念修途苦，还家作况初无愈。
<br>&nbsp;&nbsp;&nbsp;&nbsp;娇儿失乳索饭啼，病妻服药思鹿脯。
<br>&nbsp;&nbsp;&nbsp;&nbsp;关心药裹诗自废，无复吟哦继朝暮。
<br>&nbsp;&nbsp;&nbsp;&nbsp;与君定交且十年，相从未有如君许。
<br>&nbsp;&nbsp;&nbsp;&nbsp;信知此药莫可常，后会惊心念风雨。
<br>&nbsp;&nbsp;&nbsp;&nbsp;报侬安否比何如，莫以素书慵不具。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;【卷08】
<br>
<br>赵蕃?到江口寺
<br>&nbsp;&nbsp;&nbsp;&nbsp;已绝朱林渡，还瞻白塔擎。
<br>&nbsp;&nbsp;&nbsp;&nbsp;欲从微径陟，复命小舟横。
<br>
<br>赵蕃?悼刘仲远
<br>&nbsp;&nbsp;&nbsp;&nbsp;平生远斋老，为说惠连贤。
<br>&nbsp;&nbsp;&nbsp;&nbsp;制行有成德，工诗称旧联。
<br>&nbsp;&nbsp;&nbsp;&nbsp;几年徒慕想，十载获周旋。
<br>&nbsp;&nbsp;&nbsp;&nbsp;别去吴中远，书无雁足传。
<br>
<br>赵蕃?悼刘仲远
<br>&nbsp;&nbsp;&nbsp;&nbsp;朝共阿戎饭，暮同乌戍舟。
<br>&nbsp;&nbsp;&nbsp;&nbsp;新诗蒙惠好，顾我阙赓酬。
<br>&nbsp;&nbsp;&nbsp;&nbsp;化鹤惊何往，观鱼事已休。
<br>&nbsp;&nbsp;&nbsp;&nbsp;音容无日见，巾屦想神游。
<br>
<br>赵蕃?悼刘仲远
<br>&nbsp;&nbsp;&nbsp;&nbsp;不念乃兄老，忍遗诸子才。
<br>&nbsp;&nbsp;&nbsp;&nbsp;结交予最晚，闻讣亦深哀。
<br>&nbsp;&nbsp;&nbsp;&nbsp;铭志谁为作，松杉何地栽。
<br>&nbsp;&nbsp;&nbsp;&nbsp;堂堂那复有，皎日竟浮埃。
<br>
<br>赵蕃?悼亡
<br>&nbsp;&nbsp;&nbsp;&nbsp;死别生难见，生离死会逢。
<br>&nbsp;&nbsp;&nbsp;&nbsp;休凭海山信，浪觅少翁容。
<br>&nbsp;&nbsp;&nbsp;&nbsp;春院无新迹，罗衣有旧缝。
<br>&nbsp;&nbsp;&nbsp;&nbsp;昨朝桃李艳，今日绿阴重。
<br>
<br>赵蕃?悼竹
<br>&nbsp;&nbsp;&nbsp;&nbsp;此君如高人，风节常凌厉。
<br>&nbsp;&nbsp;&nbsp;&nbsp;虽经隆冬中，正色不少替。
<br>&nbsp;&nbsp;&nbsp;&nbsp;春今尽正月，萌蘖且次第。
<br>&nbsp;&nbsp;&nbsp;&nbsp;天公出奇手，白昼变昏翳。
<br>&nbsp;&nbsp;&nbsp;&nbsp;初飞佛场花，继洒鲛人涕。
<br>&nbsp;&nbsp;&nbsp;&nbsp;群儿顾惊走，老眼亦睥睨。
<br>&nbsp;&nbsp;&nbsp;&nbsp;是时凡草木，掩抑若自卫。
<br>&nbsp;&nbsp;&nbsp;&nbsp;惟君独傲然，略不威严霁。
<br>&nbsp;&nbsp;&nbsp;&nbsp;太刚竟摧折，乃悟非善计。
<br>&nbsp;&nbsp;&nbsp;&nbsp;追怀周旋久，于此增懔。
<br>&nbsp;&nbsp;&nbsp;&nbsp;其生既冤死，其死可轻弊。
<br>&nbsp;&nbsp;&nbsp;&nbsp;当为杀青简，更以色丝缀。
<br>&nbsp;&nbsp;&nbsp;&nbsp;尽书卓行人，出入生死际。
<br>&nbsp;&nbsp;&nbsp;&nbsp;作我座右铭，蕲能免于戾。
<br>
<br>赵蕃?道傍多薏苡菊花有感
<br>&nbsp;&nbsp;&nbsp;&nbsp;菊花粲粲怀元亭，薏苡累累念估波。
<br>&nbsp;&nbsp;&nbsp;&nbsp;莫叹谗人未投畀，只须浊酒到无何。
<br>
<br>赵蕃?道傍菊一首奉呈安福丞公彭子寿
<br>&nbsp;&nbsp;&nbsp;&nbsp;彼美东篱菊，胡为官道傍。
<br>&nbsp;&nbsp;&nbsp;&nbsp;蓬生虽翳翳，秉色故煌煌。
<br>&nbsp;&nbsp;&nbsp;&nbsp;风露与湔洗，牛羊违践伤。
<br>&nbsp;&nbsp;&nbsp;&nbsp;未嗟愆节物，终必在医囊。
<br>
<br>赵蕃?道傍菊有感
<br>&nbsp;&nbsp;&nbsp;&nbsp;昔日曾升君子堂，只今萧艾与俱长。
<br>&nbsp;&nbsp;&nbsp;&nbsp;可怜冷蝶无时态，尽日伶俜为汝忙。
<br>
<br>赵蕃?道傍落梅
<br>&nbsp;&nbsp;&nbsp;&nbsp;一树梅花古道边，随风堕落自年年。
<br>&nbsp;&nbsp;&nbsp;&nbsp;情知所遇合如此，未必春风独尔偏。
<br>
<br>赵蕃?道店菊
<br>&nbsp;&nbsp;&nbsp;&nbsp;种花本欲娱行客，客子逢花特地悲。
<br>&nbsp;&nbsp;&nbsp;&nbsp;忽忽重阳今半月，依然青蕊网蛛丝。
<br>
<br>赵蕃?得蕙数本有怀斯远二首
<br>&nbsp;&nbsp;&nbsp;&nbsp;幽兰一收馨，余卉无足睨。
<br>&nbsp;&nbsp;&nbsp;&nbsp;今晨采樵子，贻我以数蕙。
<br>&nbsp;&nbsp;&nbsp;&nbsp;风气固王谢，兄弟犹鲁卫。
<br>&nbsp;&nbsp;&nbsp;&nbsp;雨合打窗深，于余真得计。
<br>
<br>赵蕃?得蕙数本有怀斯远二首
<br>&nbsp;&nbsp;&nbsp;&nbsp;酒热无共酌，诗成欠同哦。
<br>&nbsp;&nbsp;&nbsp;&nbsp;况此春旦莫，忽来蕙成窠。
<br>&nbsp;&nbsp;&nbsp;&nbsp;樵苏尚知贵，采掘能异科。
<br>&nbsp;&nbsp;&nbsp;&nbsp;安得同心人，与之酣且歌。
<br>
<br>赵蕃?得晴欲过江访梅已忽病作天亦复阴怅然有赋
<br>&nbsp;&nbsp;&nbsp;&nbsp;立春数日间，梅花未多睹。
<br>&nbsp;&nbsp;&nbsp;&nbsp;书窗有折枝，每浸则微吐。
<br>&nbsp;&nbsp;&nbsp;&nbsp;残编宵未眠，犯酒朝自举。
<br>&nbsp;&nbsp;&nbsp;&nbsp;时闻递幽香，似接谭妙语。
<br>&nbsp;&nbsp;&nbsp;&nbsp;林园何人家，厥地非容与。
<br>&nbsp;&nbsp;&nbsp;&nbsp;曾知将军祠，老木瞰江浒。
<br>&nbsp;&nbsp;&nbsp;&nbsp;时中几及之，欲往遭雪阻。
<br>&nbsp;&nbsp;&nbsp;&nbsp;莫要居士曲，但费先生楮。
<br>&nbsp;&nbsp;&nbsp;&nbsp;前朝得霜霁，决意唤鸣櫨。
<br>&nbsp;&nbsp;&nbsp;&nbsp;肩舆已出门，邂逅谒吾侣。
<br>&nbsp;&nbsp;&nbsp;&nbsp;忽焉头岑岑，归卧更侵膂。
<br>&nbsp;&nbsp;&nbsp;&nbsp;或者瘧为崇，又意瘴莫御。
<br>&nbsp;&nbsp;&nbsp;&nbsp;杯铛且弃置，药饵事煎煮。
<br>&nbsp;&nbsp;&nbsp;&nbsp;岂唯病独然，阴云重弥宇。
<br>&nbsp;&nbsp;&nbsp;&nbsp;羲之嗜山水，誓墓不自许。
<br>&nbsp;&nbsp;&nbsp;&nbsp;涪翁访岑公，亦叹连朝雨。
<br>&nbsp;&nbsp;&nbsp;&nbsp;世人肆贪求，妄意辄簪组。
<br>&nbsp;&nbsp;&nbsp;&nbsp;宁知一笑适，亦自有从拒。
<br>&nbsp;&nbsp;&nbsp;&nbsp;天云会当开，我病亦应愈。
<br>&nbsp;&nbsp;&nbsp;&nbsp;但恐梅之花，蹁跹如化羽。
<br>
<br>赵蕃?得山中讯
<br>&nbsp;&nbsp;&nbsp;&nbsp;急枉山中讯，新篁长旧竿。
<br>&nbsp;&nbsp;&nbsp;&nbsp;风神渴潇洒，消息报平安。
<br>&nbsp;&nbsp;&nbsp;&nbsp;昔已开三径，归何病一箪。
<br>&nbsp;&nbsp;&nbsp;&nbsp;借居宁自逸，理囊不应难。
<br>
<br>赵蕃?得邢广声书且索近诗走笔报之
<br>&nbsp;&nbsp;&nbsp;&nbsp;春来日日雨兼风，朝暮昏昏抵梦中。
<br>&nbsp;&nbsp;&nbsp;&nbsp;村苍忽闻喧吠犬，远书何自落征鸿。
<br>&nbsp;&nbsp;&nbsp;&nbsp;殷勤每辱寒温问，邂逅几思言笑同。
<br>&nbsp;&nbsp;&nbsp;&nbsp;曲逆不侯繇计拙，相如游倦欠词工。
<br>
<br>赵蕃?得友人俞玉汝书云客游建业月尝能致钱十万时方客溧阳感假尉事作诗
<br>&nbsp;&nbsp;&nbsp;&nbsp;士有孟东野，荐乃乾退之。
<br>&nbsp;&nbsp;&nbsp;&nbsp;五十才一尉，俸钱仍半支。
<br>&nbsp;&nbsp;&nbsp;&nbsp;嗟予亦蹇者，白发方糟醨。
<br>&nbsp;&nbsp;&nbsp;&nbsp;因声谢吾友，十万亦多为。
<br>
<br>赵蕃?得周畏知书病久不报以诗寄之
<br>&nbsp;&nbsp;&nbsp;&nbsp;莫道寒温只素书，也于朋友见亲疏。
<br>&nbsp;&nbsp;&nbsp;&nbsp;自从一反南昌役，无复能安古寺居。
<br>&nbsp;&nbsp;&nbsp;&nbsp;憔悴直为人所弃，殷勤独肯问何如。
<br>&nbsp;&nbsp;&nbsp;&nbsp;缺然不报非缘懒，瘧疠经秋未扫除。
<br>
<br>赵蕃?德章法曹再用铜字韵作诗为报复用韵奉答
<br>&nbsp;&nbsp;&nbsp;&nbsp;人穷往往咎文穷，历数前贤半此风。
<br>&nbsp;&nbsp;&nbsp;&nbsp;春去林园乃啼鴂，秋来墙壁自鸣虫。
<br>&nbsp;&nbsp;&nbsp;&nbsp;世悲工瑟如齐客，我叹好龙多叶公。
<br>&nbsp;&nbsp;&nbsp;&nbsp;苦节期君类松柏，根能如石干如铜。
<br>
<br>赵蕃?登安仁云锦驿后挹仙亭三首
<br>&nbsp;&nbsp;&nbsp;&nbsp;古木阴中屋数椽，下临萦折几山川。
<br>&nbsp;&nbsp;&nbsp;&nbsp;晚来快雨仍新浴，端觉飘飘意欲仙。
<br>
<br>赵蕃?登安仁云锦驿后挹仙亭三首
<br>&nbsp;&nbsp;&nbsp;&nbsp;未解桃源果有无，树林楼阁世行图。
<br>&nbsp;&nbsp;&nbsp;&nbsp;此亭纵说空无物，犹有仙山来坐隅。
<br>
<br>赵蕃?登安仁云锦驿后挹仙亭三首
<br>&nbsp;&nbsp;&nbsp;&nbsp;对面雨来山欲移，援毫我亦赋新诗。
<br>&nbsp;&nbsp;&nbsp;&nbsp;扁舟纵是促行去，不废小亭筇一枝。
<br>
<br>赵蕃?登李叔器家见一亭
<br>&nbsp;&nbsp;&nbsp;&nbsp;别驾当年蚤见几，郎君久亦弃文闱。
<br>&nbsp;&nbsp;&nbsp;&nbsp;闭门幽径滋苍藓，杖策高亭接翠微。
<br>&nbsp;&nbsp;&nbsp;&nbsp;试问丘园返初服，定胜风雨盖征衣。
<br>&nbsp;&nbsp;&nbsp;&nbsp;一官政为饥謇计，未免饥寒故不归。
<br>
<br>赵蕃?登清虚亭
<br>&nbsp;&nbsp;&nbsp;&nbsp;步上危亭欲细看，忽惊风雨暗江干。
<br>&nbsp;&nbsp;&nbsp;&nbsp;此身不作蛮州鬼，犹拟扶筇再倚栏。
<br>
<br>赵蕃?登清音堂访介庵壁间留题已有漫去之者偶成长句
<br>&nbsp;&nbsp;&nbsp;&nbsp;十日溪行雨雾深，晓晴催我强登临。
<br>&nbsp;&nbsp;&nbsp;&nbsp;壁间变灭龙蛇字，海内流传金玉音。
<br>&nbsp;&nbsp;&nbsp;&nbsp;欲为废兴聊下语，不堪山水感人心。
<br>&nbsp;&nbsp;&nbsp;&nbsp;何时遂此扁舟志，占断鸥波得细吟。
<br>
<br>赵蕃?登县楼有感二首
<br>&nbsp;&nbsp;&nbsp;&nbsp;一水中分南北市，插天蒙末有佳山。
<br>&nbsp;&nbsp;&nbsp;&nbsp;太平官府元无事，聊放衰翁一日閒。
<br>
<br>赵蕃?登县楼有感二首
<br>&nbsp;&nbsp;&nbsp;&nbsp;见说南楼秋气多，夜凉槐竹影婆娑。
<br>&nbsp;&nbsp;&nbsp;&nbsp;满楼风月成辜负，奈此青州从事何。
<br>
<br>赵蕃?登亦好亭
<br>&nbsp;&nbsp;&nbsp;&nbsp;风潮涌琉璃，露朵纷锦绣。
<br>&nbsp;&nbsp;&nbsp;&nbsp;景物故不贫，诗篇况能富。
<br>
<br>赵蕃?登愚卿无尽藏再用韵呈愚卿
<br>&nbsp;&nbsp;&nbsp;&nbsp;白云故绕青原寺，青竹深藏白鹭洲。
<br>&nbsp;&nbsp;&nbsp;&nbsp;物外未能穷往迹，眼中欣复对诗流。
<br>&nbsp;&nbsp;&nbsp;&nbsp;功名邂逅何嗟晚，岁月侵寻直漫遒。
<br>&nbsp;&nbsp;&nbsp;&nbsp;拟尽崎岖仍窈窕，几时扶策更拿舟。
<br>
<br>赵蕃?登岳阳楼
<br>&nbsp;&nbsp;&nbsp;&nbsp;太史南游上会稽，爱奇端欲助文辞。
<br>&nbsp;&nbsp;&nbsp;&nbsp;萧骚白发离骚国，不到巴陵终欠诗。
<br>
<br>赵蕃?登岳阳楼
<br>&nbsp;&nbsp;&nbsp;&nbsp;自昔骚人半此州，不因放逐即淹留。
<br>&nbsp;&nbsp;&nbsp;&nbsp;我今毋负仍非客，何事泛然还一游。
<br>
<br>赵蕃?登岳阳楼
<br>&nbsp;&nbsp;&nbsp;&nbsp;几思假日赋登楼，风雨连连不肯休。
<br>&nbsp;&nbsp;&nbsp;&nbsp;待得晴时又成去，再三举手谢沙鸥。
<br>
<br>赵蕃?登岳阳楼
<br>&nbsp;&nbsp;&nbsp;&nbsp;晚风何许递参差，南望令人思九疑。
<br>&nbsp;&nbsp;&nbsp;&nbsp;渺渺烟波莫能极，谁云一苇可杭之。
<br>
<br>赵蕃?邓林寺用孙温叟韵
<br>&nbsp;&nbsp;&nbsp;&nbsp;上天有路不为难，丈七坳头莫据鞍。
<br>&nbsp;&nbsp;&nbsp;&nbsp;小憩还寻去时寺，戏拈枯笔臂犹酸。
<br>
<br>赵蕃?邓师契县尉以沅陵韵作诗见贻次韵
<br>&nbsp;&nbsp;&nbsp;&nbsp;叹息师门久不传，苇间几欲听延缘。
<br>&nbsp;&nbsp;&nbsp;&nbsp;多君有意工文字，老我空能历岁年。
<br>&nbsp;&nbsp;&nbsp;&nbsp;鹏鷃故知难一辨，夔蚿空复妄相怜。
<br>&nbsp;&nbsp;&nbsp;&nbsp;虽然亦可凄凉慰，只恐赓篇别是篇。
<br>
<br>赵蕃?抵南康
<br>&nbsp;&nbsp;&nbsp;&nbsp;江天漠漠江云湿，江波浩浩江鸥急。
<br>&nbsp;&nbsp;&nbsp;&nbsp;二十年间几经历，欲论旧事俱陈迹。
<br>&nbsp;&nbsp;&nbsp;&nbsp;舟人渔子笑且语，不知客子行路苦。
<br>&nbsp;&nbsp;&nbsp;&nbsp;今夜解帆落星渚，典衣市酒宽久旅。
<br>
<br>赵蕃?钓矶
<br>&nbsp;&nbsp;&nbsp;&nbsp;公为浙东行，曾憩桐江碧。
<br>&nbsp;&nbsp;&nbsp;&nbsp;汉节世闻风，羊裘人尽识。
<br>
<br>赵蕃?钓矶
<br>&nbsp;&nbsp;&nbsp;&nbsp;乐是烟波好，宁须竿线劳。
<br>&nbsp;&nbsp;&nbsp;&nbsp;功高殊钓渭，意适似游濠。
<br>
<br>赵蕃?丁卯除夕寓泸南独坐舟中有感去岁此夕
<br>&nbsp;&nbsp;&nbsp;&nbsp;米仓山寨雪连云，不见椒盘见贼尘。
<br>&nbsp;&nbsp;&nbsp;&nbsp;今日江城闻爆竹，莫嫌杯酒不沾唇。
<br>
<br>赵蕃?定夸浦
<br>&nbsp;&nbsp;&nbsp;&nbsp;棹掠湖边浦，帆收柳外桥。
<br>&nbsp;&nbsp;&nbsp;&nbsp;蒲深映凫没，浪静觉鱼跳。
<br>&nbsp;&nbsp;&nbsp;&nbsp;纱帢因眠侧，霜豪倚醉摇。
<br>&nbsp;&nbsp;&nbsp;&nbsp;春风空浩荡，客思只萧条。
<br>
<br>赵蕃?东庵上方
<br>&nbsp;&nbsp;&nbsp;&nbsp;地瘠不宜行，山寒多种松。
<br>&nbsp;&nbsp;&nbsp;&nbsp;路穷千折险，庵在最高峰。
<br>&nbsp;&nbsp;&nbsp;&nbsp;石溜通泉乳，晴檐喧蜜蜂。
<br>&nbsp;&nbsp;&nbsp;&nbsp;客来僧不语，日暮自鸣钟。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;故乡堕渺茫，乃此穷山依。
<br>&nbsp;&nbsp;&nbsp;&nbsp;力业困乏资，萧飒如秋晖。
<br>&nbsp;&nbsp;&nbsp;&nbsp;人生初无根，岁月著翼飞。
<br>&nbsp;&nbsp;&nbsp;&nbsp;更堪几寒暑，蔓划真同归。
<br>&nbsp;&nbsp;&nbsp;&nbsp;与怀死后名，不补身前饥。
<br>&nbsp;&nbsp;&nbsp;&nbsp;已矣勿多谭，宁能置深悲。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;渊明生乱世，何意争鹤轩。
<br>&nbsp;&nbsp;&nbsp;&nbsp;念轩非一日，寓说因田园。
<br>&nbsp;&nbsp;&nbsp;&nbsp;不嗟瓶储空，宁叹灶绝烟。
<br>&nbsp;&nbsp;&nbsp;&nbsp;声名向千载，谁得加磨研。
<br>&nbsp;&nbsp;&nbsp;&nbsp;孟轲论尚友，我亦佩此言。
<br>&nbsp;&nbsp;&nbsp;&nbsp;古人未易诬，今代无兹贤。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;谁云钟期死，伯牙遂忘琴。
<br>&nbsp;&nbsp;&nbsp;&nbsp;渊明出晋宋，东坡作知音。
<br>&nbsp;&nbsp;&nbsp;&nbsp;究其出处间，岨峿缘直寻。
<br>&nbsp;&nbsp;&nbsp;&nbsp;和诗固亡恙，端若一手斟。
<br>&nbsp;&nbsp;&nbsp;&nbsp;我时诵其集，危坐常加钦。
<br>&nbsp;&nbsp;&nbsp;&nbsp;缅怀两先生，千古同此心。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;四皓逃商山，下视衣褐娄。
<br>&nbsp;&nbsp;&nbsp;&nbsp;不知建成客，孰与封君酬。
<br>&nbsp;&nbsp;&nbsp;&nbsp;夷齐古逸民，食粟犹耻周。
<br>&nbsp;&nbsp;&nbsp;&nbsp;何曾堕人计，图安卒成忧。
<br>&nbsp;&nbsp;&nbsp;&nbsp;不然靖节翁，那与沮溺俦。
<br>&nbsp;&nbsp;&nbsp;&nbsp;顾于一日间，无羡斯无求。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;去年迫重九，倦游正长干。
<br>&nbsp;&nbsp;&nbsp;&nbsp;税驾僧屋古，无从借船官。
<br>&nbsp;&nbsp;&nbsp;&nbsp;今年山中居，朝暮无续餐。
<br>&nbsp;&nbsp;&nbsp;&nbsp;朔身谩九尺，何时辞馁寒。
<br>&nbsp;&nbsp;&nbsp;&nbsp;货殖赐何有，箪瓢未舑颜。
<br>&nbsp;&nbsp;&nbsp;&nbsp;因知昔人意，道胜贫非关。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;閒居起常早，倦巾首如蓬。
<br>&nbsp;&nbsp;&nbsp;&nbsp;偶繙西都书，意外文字工。
<br>&nbsp;&nbsp;&nbsp;&nbsp;清名谁为高，凛凛惟楚龚。
<br>&nbsp;&nbsp;&nbsp;&nbsp;当时岂无人，罕与二子同。
<br>&nbsp;&nbsp;&nbsp;&nbsp;乃知土生世，不贵侯籍通。
<br>&nbsp;&nbsp;&nbsp;&nbsp;九原如可作，何惮执鞭从。
<br>
<br>赵蕃?东坡在惠州窘于衣食以重九近有樽俎萧然之叹和渊明贫士七诗今去重
<br>&nbsp;&nbsp;&nbsp;&nbsp;昔在庞德公，有足不入州。
<br>&nbsp;&nbsp;&nbsp;&nbsp;鸾凤自有志，燕雀安可俦。
<br>&nbsp;&nbsp;&nbsp;&nbsp;乃知金石坚，不逐万物流。
<br>&nbsp;&nbsp;&nbsp;&nbsp;当时天下事，固为长者忧。
<br>&nbsp;&nbsp;&nbsp;&nbsp;未易一木支，杀身何能酬。
<br>&nbsp;&nbsp;&nbsp;&nbsp;令人为短气，哀哉融与修。
<br>
<br>赵蕃?冬晴三首
<br>&nbsp;&nbsp;&nbsp;&nbsp;冰雪四十日，朝光开晓霜。
<br>&nbsp;&nbsp;&nbsp;&nbsp;短褐忘蓝缕，茅檐失荒凉。
<br>&nbsp;&nbsp;&nbsp;&nbsp;缅思江南梅，安得置汝傍。
<br>&nbsp;&nbsp;&nbsp;&nbsp;明朝傥更晴，一苇柳可杭。
<br>
<br>赵蕃?冬晴三首
<br>&nbsp;&nbsp;&nbsp;&nbsp;吾家章泉村，有竹数十百。
<br>&nbsp;&nbsp;&nbsp;&nbsp;平时爱不伐，雪后多摧折。
<br>&nbsp;&nbsp;&nbsp;&nbsp;江东绝近书，未省有无雪。
<br>&nbsp;&nbsp;&nbsp;&nbsp;颇复念此君，谁欤抚霜节。
<br>
<br>赵蕃?冬晴三首
<br>&nbsp;&nbsp;&nbsp;&nbsp;我家读书堂，堂下才几席。
<br>&nbsp;&nbsp;&nbsp;&nbsp;常年曝背地，兄弟兼子侄。
<br>&nbsp;&nbsp;&nbsp;&nbsp;长者坐藜床，稚者把书帙。
<br>&nbsp;&nbsp;&nbsp;&nbsp;此段不可忘，何时复能集。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;日出山门晓，日入山径阴。
<br>&nbsp;&nbsp;&nbsp;&nbsp;区区昏复旦，役役古犹今。
<br>&nbsp;&nbsp;&nbsp;&nbsp;竹瘦人群玉，菊荒文碎金。
<br>&nbsp;&nbsp;&nbsp;&nbsp;泛观难究理，默识自明心。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;节物他乡晚，风声大壑俱。
<br>&nbsp;&nbsp;&nbsp;&nbsp;深愁木斯拔，宁虑蔓难图。
<br>&nbsp;&nbsp;&nbsp;&nbsp;杜老衣何短，颜公米已无。
<br>&nbsp;&nbsp;&nbsp;&nbsp;可怜鸡瑟缩，幸免鼠睢盱。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;暑雨报禾熟，霜晴忧菜空。
<br>&nbsp;&nbsp;&nbsp;&nbsp;藜羹聊自诳，肉食念何功。
<br>&nbsp;&nbsp;&nbsp;&nbsp;岁晚贫兼病，年来西复东。
<br>&nbsp;&nbsp;&nbsp;&nbsp;诗成资遣闷，文就返招穷。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;愦愦若有失，岑岑殊未佳。
<br>&nbsp;&nbsp;&nbsp;&nbsp;枯藜茅屋静，高枕竹窗斜。
<br>&nbsp;&nbsp;&nbsp;&nbsp;冬日谁云短，吾生幸有涯。
<br>&nbsp;&nbsp;&nbsp;&nbsp;薰炉微结篆，茗眃细浮花。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;鹭举虞卿璧，山开京兆眉。
<br>&nbsp;&nbsp;&nbsp;&nbsp;穷愁虽付酒，閒意更关诗。
<br>&nbsp;&nbsp;&nbsp;&nbsp;地瘠黄杨燥，旱深荞麦迟。
<br>&nbsp;&nbsp;&nbsp;&nbsp;冬温要非正，冰霰汝为期。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;要识丰年象，闲观别墅诗。
<br>&nbsp;&nbsp;&nbsp;&nbsp;鸡声一閒暇，人语两娱嬉。
<br>&nbsp;&nbsp;&nbsp;&nbsp;北阙非无怒，东皋且自怡。
<br>&nbsp;&nbsp;&nbsp;&nbsp;物华从晼晚，吾意亦差池。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;久矣劳生厌，欣然野趣俱。
<br>&nbsp;&nbsp;&nbsp;&nbsp;苍姿松砥节，外饰橘纡朱。
<br>&nbsp;&nbsp;&nbsp;&nbsp;翰墨真吾好，功名已后图。
<br>&nbsp;&nbsp;&nbsp;&nbsp;一椽今粗有，二顷莫忧无。
<br>
<br>赵蕃?冬日杂兴
<br>&nbsp;&nbsp;&nbsp;&nbsp;杨柳迎霜败，枇杷隔岁花。
<br>&nbsp;&nbsp;&nbsp;&nbsp;柴桑今学隐，杜曲旧为家。
<br>&nbsp;&nbsp;&nbsp;&nbsp;北讯时闻雁，南烹久厌蛙。
<br>&nbsp;&nbsp;&nbsp;&nbsp;归津隔吴越，随地且桑麻。
<br>
<br>赵蕃?冬至后五夕频梦陈择之
<br>&nbsp;&nbsp;&nbsp;&nbsp;所见日杂遝，宁复当我思。
<br>&nbsp;&nbsp;&nbsp;&nbsp;我此僻且陋，三夜频梦之。
<br>&nbsp;&nbsp;&nbsp;&nbsp;遣骑告欲行，手持一通诗。
<br>&nbsp;&nbsp;&nbsp;&nbsp;发缄与儿读，绝妙解人颐。
<br>&nbsp;&nbsp;&nbsp;&nbsp;我欲留君饭，颠倒裳与衣。
<br>&nbsp;&nbsp;&nbsp;&nbsp;宛如快阁日，不似南浦时。
<br>&nbsp;&nbsp;&nbsp;&nbsp;到蜀今几日，首议何所为。
<br>&nbsp;&nbsp;&nbsp;&nbsp;一俭胜百奢，徐公亦安施。
<br>&nbsp;&nbsp;&nbsp;&nbsp;幕府足閒暇，浣花有余嬉。
<br>&nbsp;&nbsp;&nbsp;&nbsp;谪仙纵多才，蜀道无险巇。
<br>&nbsp;&nbsp;&nbsp;&nbsp;微痾固除洗，起居当具宜。
<br>&nbsp;&nbsp;&nbsp;&nbsp;蜀中富名士，匪卜亦隐医。
<br>&nbsp;&nbsp;&nbsp;&nbsp;秘方苟有传，寄我无或遗。
<br>&nbsp;&nbsp;&nbsp;&nbsp;寄我亦何用，多病成早衰。
<br>&nbsp;&nbsp;&nbsp;&nbsp;归哉复归哉，秣马车载脂。
<br>&nbsp;&nbsp;&nbsp;&nbsp;上君白玉堂，王人亦黄扉。
<br>
<br>赵蕃?洞庭秋月
<br>&nbsp;&nbsp;&nbsp;&nbsp;平湖万里宽，秋月一天白。
<br>&nbsp;&nbsp;&nbsp;&nbsp;隐隐岳阳楼，有人自横笛。
<br>
<br>赵蕃?读东湖集二首
<br>&nbsp;&nbsp;&nbsp;&nbsp;赖尔破孤闷，读之惟恐残。
<br>&nbsp;&nbsp;&nbsp;&nbsp;行间虽旧熟，句外得新看。
<br>&nbsp;&nbsp;&nbsp;&nbsp;已后平生学，悬知欲到难。
<br>&nbsp;&nbsp;&nbsp;&nbsp;堂堂宁复有，凛凛故疑寒。
<br>
<br>赵蕃?读东湖集二首
<br>&nbsp;&nbsp;&nbsp;&nbsp;世竞江西派，人吟老杜诗。
<br>&nbsp;&nbsp;&nbsp;&nbsp;五言真有律，徐稚是吾师。
<br>&nbsp;&nbsp;&nbsp;&nbsp;不但时相似，还能猛出奇。
<br>&nbsp;&nbsp;&nbsp;&nbsp;平生误学处，深恐不能医。
<br>
<br>赵蕃?读东坡和陶诗
<br>&nbsp;&nbsp;&nbsp;&nbsp;食已无余事，坡诗信手繙。
<br>&nbsp;&nbsp;&nbsp;&nbsp;飘零落蛮蜑，收拾重玙璠。
<br>&nbsp;&nbsp;&nbsp;&nbsp;未易穷关键，才能味语言。
<br>&nbsp;&nbsp;&nbsp;&nbsp;向来陶谢并，今日要重论。
<br>
<br>赵蕃?读二传作
<br>&nbsp;&nbsp;&nbsp;&nbsp;长卿召问自拘监，子云待诏因王音。
<br>&nbsp;&nbsp;&nbsp;&nbsp;得官甚薄不捄辱，作赋可怜空苦心。
<br>
<br>赵蕃?读公择箧中徐季益孙子进昆仲诗有怀其人因以题赠四首
<br>&nbsp;&nbsp;&nbsp;&nbsp;几年禅月閟灵栖，石磴崩摧仅可梯。
<br>&nbsp;&nbsp;&nbsp;&nbsp;谁遣诗人来借住，自应无饭只羹藜。
<br>
<br>赵蕃?读公择箧中徐季益孙子进昆仲诗有怀其人因以题赠四首
<br>&nbsp;&nbsp;&nbsp;&nbsp;怪渠诗律自江西，曾把文章谒紫微。
<br>&nbsp;&nbsp;&nbsp;&nbsp;今日凄凉亦何甚，异方流转未能归。
<br>
<br>赵蕃?读公择箧中徐季益孙子进昆仲诗有怀其人因以题赠四首
<br>&nbsp;&nbsp;&nbsp;&nbsp;囊有清诗无一钱，夜窗翻倒谩妨眠。
<br>&nbsp;&nbsp;&nbsp;&nbsp;荆溪溪上长回首，不见音书已二年。
<br>
<br>赵蕃?读公择箧中徐季益孙子进昆仲诗有怀其人因以题赠四首
<br>&nbsp;&nbsp;&nbsp;&nbsp;我贫犹说在有贫，覊旅如君更感人。
<br>&nbsp;&nbsp;&nbsp;&nbsp;强道诗工能泣鬼，未如钱夥可通神。
<br>
<br>赵蕃?读介庵集题其上
<br>&nbsp;&nbsp;&nbsp;&nbsp;风前旧揖青绮帔，老去今披古锦囊。
<br>&nbsp;&nbsp;&nbsp;&nbsp;千古未忘图像拜，也知风骨类文章。
<br>
<br>赵蕃?读旧诗作
<br>&nbsp;&nbsp;&nbsp;&nbsp;长日胡为度，繙囊阅旧诗。
<br>&nbsp;&nbsp;&nbsp;&nbsp;渭南虽乃祖，修水是吾师。
<br>&nbsp;&nbsp;&nbsp;&nbsp;论自唐虞远，名繇屈宋垂。
<br>&nbsp;&nbsp;&nbsp;&nbsp;相传均一体，所得乱他岐。
<br>&nbsp;&nbsp;&nbsp;&nbsp;智凿空奇字，天成在达辞。
<br>&nbsp;&nbsp;&nbsp;&nbsp;江山真末助，学问本深基。
<br>&nbsp;&nbsp;&nbsp;&nbsp;性癖端渠似，穷工殆我欺。
<br>&nbsp;&nbsp;&nbsp;&nbsp;谁能钓时誉，聊以慰朝饥。
<br>
<br>赵蕃?读林子仁诗
<br>&nbsp;&nbsp;&nbsp;&nbsp;连林泥滑滑，遍地苹青青。
<br>&nbsp;&nbsp;&nbsp;&nbsp;多病愁难却，春风梦已经。
<br>&nbsp;&nbsp;&nbsp;&nbsp;曾过蕲水郡，不见少微星。
<br>&nbsp;&nbsp;&nbsp;&nbsp;独行惭方驾，清诗许乞灵。
<br>
<br>赵蕃?读吕益卿所寄诗编明日四月一日也
<br>&nbsp;&nbsp;&nbsp;&nbsp;旧雨连今雨，空庭断行迹。
<br>&nbsp;&nbsp;&nbsp;&nbsp;有时出门看，平湖四无壁。
<br>&nbsp;&nbsp;&nbsp;&nbsp;忽传何处书，令我喜折屐。
<br>&nbsp;&nbsp;&nbsp;&nbsp;新知吕夫子，寄我诗满册。
<br>&nbsp;&nbsp;&nbsp;&nbsp;是时羊牛下，携之就檐隙。
<br>&nbsp;&nbsp;&nbsp;&nbsp;首报山居赋，奇字多莫识。
<br>&nbsp;&nbsp;&nbsp;&nbsp;徐徐见关键，坦若由户出。
<br>&nbsp;&nbsp;&nbsp;&nbsp;定师离骚经，不入相如室。
<br>&nbsp;&nbsp;&nbsp;&nbsp;秋怀似选诗，法严仍事实。
<br>&nbsp;&nbsp;&nbsp;&nbsp;白沙龙阳作，如杜纪行役。
<br>&nbsp;&nbsp;&nbsp;&nbsp;卒至同谷吟，三读泪横臆。
<br>&nbsp;&nbsp;&nbsp;&nbsp;君何知之晚，今古盖一律。
<br>&nbsp;&nbsp;&nbsp;&nbsp;儿曹苦问爷，何事尔不怿。
<br>&nbsp;&nbsp;&nbsp;&nbsp;径卧忘解衣，中夜犹太息。
<br>&nbsp;&nbsp;&nbsp;&nbsp;晓窗啼鴃喧，今日复何日。
<br>&nbsp;&nbsp;&nbsp;&nbsp;和以扶痚篇，吾驭真可叱。
<br>
<br>赵蕃?读去非有行集
<br>&nbsp;&nbsp;&nbsp;&nbsp;山嵯峨，江汹涌，
<br>&nbsp;&nbsp;&nbsp;&nbsp;舟疾如飞得无恐。忽来何处有竹编，
<br>&nbsp;&nbsp;&nbsp;&nbsp;势与江山欲争勇。回思往日曾倡酬，
<br>&nbsp;&nbsp;&nbsp;&nbsp;我诗岛屿萦微流。鹤凫长短天所付，
<br>&nbsp;&nbsp;&nbsp;&nbsp;追随恐失邯郸步。
<br>
<br>赵蕃?读阮嗣宗传见其醉六十日免求昏之言与醒忘作劝进辞据案便书何乃异
<br>&nbsp;&nbsp;&nbsp;&nbsp;作阮嗣宗诗善观阮嗣宗，
<br>&nbsp;&nbsp;&nbsp;&nbsp;醒醉俱托狂。广武叹已绝，
<br>&nbsp;&nbsp;&nbsp;&nbsp;苏门啸何长。昏既以醉免，
<br>&nbsp;&nbsp;&nbsp;&nbsp;辞宁不终忘。又疑杀青上，
<br>&nbsp;&nbsp;&nbsp;&nbsp;阙文今或亡。不然竹林游，
<br>&nbsp;&nbsp;&nbsp;&nbsp;何独弃山王。
<br>
<br>赵蕃?读山谷文
<br>&nbsp;&nbsp;&nbsp;&nbsp;深居度日浑亡赖，小役逾旬抑又疲。
<br>&nbsp;&nbsp;&nbsp;&nbsp;到处青山恃青眼，随行黄卷有黄诗。
<br>&nbsp;&nbsp;&nbsp;&nbsp;少陵授受后千载，此老风流彼一时。
<br>&nbsp;&nbsp;&nbsp;&nbsp;众作沛然虽莫御，要云万折必东之。
<br>
<br>赵蕃?读王有道诗
<br>&nbsp;&nbsp;&nbsp;&nbsp;校书非隐遁，逢乱偶栖迟。
<br>&nbsp;&nbsp;&nbsp;&nbsp;少日治安策，暮年忠义诗。
<br>&nbsp;&nbsp;&nbsp;&nbsp;空闻狩岐陇，不见颂浯溪。
<br>&nbsp;&nbsp;&nbsp;&nbsp;有暮荒丛棘，无祠奠酒卮。
<br>
<br>赵蕃?读谢幼槃集
<br>&nbsp;&nbsp;&nbsp;&nbsp;茗椀不能驱睡魔，漫携诗册向庭柯。
<br>&nbsp;&nbsp;&nbsp;&nbsp;世人只爱高官职，孰与公家兄弟过。
<br>
<br>赵蕃?读谢幼槃集
<br>&nbsp;&nbsp;&nbsp;&nbsp;自汲清泉除砚垢，树阴微息晚凉初。
<br>&nbsp;&nbsp;&nbsp;&nbsp;个中得意谁知我，笔下忘言我羡渠。
<br>
<br>赵蕃?读朱先生云谷诗
<br>&nbsp;&nbsp;&nbsp;&nbsp;昔在龙门胜，只今云谷居。
<br>&nbsp;&nbsp;&nbsp;&nbsp;吾州端不远，曷日从篮舆。
<br>
<br>赵蕃?读子进浙行诗轴中有二诗见寄次韵报之
<br>&nbsp;&nbsp;&nbsp;&nbsp;近有平安使，新诗得尽传。
<br>&nbsp;&nbsp;&nbsp;&nbsp;深怀行役苦，更忆弟昆贤。
<br>&nbsp;&nbsp;&nbsp;&nbsp;笠水鸱夷水，荆溪玉局仙。
<br>&nbsp;&nbsp;&nbsp;&nbsp;经行如有访，小为系归船。
<br>
<br>赵蕃?读子进浙行诗轴中有二诗见寄次韵报之
<br>&nbsp;&nbsp;&nbsp;&nbsp;何夕佳风月，仍陪笑语清。
<br>&nbsp;&nbsp;&nbsp;&nbsp;依依数行李，了了尽平生。
<br>&nbsp;&nbsp;&nbsp;&nbsp;要使交游态，浑如手足情。
<br>&nbsp;&nbsp;&nbsp;&nbsp;居閒有此乐，那用占时名。
<br>
<br>赵蕃?独步寺前待斯远不至
<br>&nbsp;&nbsp;&nbsp;&nbsp;隔墅鸡啼午，经檐鸟唤春。
<br>&nbsp;&nbsp;&nbsp;&nbsp;静中成野步，老去得閒身。
<br>&nbsp;&nbsp;&nbsp;&nbsp;咫尺频相觅，追随定几晨。
<br>&nbsp;&nbsp;&nbsp;&nbsp;村中应倍忆，海内复谁亲。
<br>
<br>赵蕃?独过和津阁二首
<br>&nbsp;&nbsp;&nbsp;&nbsp;忆昔正月五，渊明游斜川。
<br>&nbsp;&nbsp;&nbsp;&nbsp;我亦屏百事，来兹并栏干。
<br>&nbsp;&nbsp;&nbsp;&nbsp;虽无与俱人，鸥鹭翻以翩。
<br>&nbsp;&nbsp;&nbsp;&nbsp;吾生后渊明，此心两悠然。
<br>
<br>赵蕃?独过和津阁二首
<br>&nbsp;&nbsp;&nbsp;&nbsp;忆昔孟东野，作尉悲龙钟。
<br>&nbsp;&nbsp;&nbsp;&nbsp;有时即景赋，大吏怒不容。
<br>&nbsp;&nbsp;&nbsp;&nbsp;我痴会移官，避事得养慵。
<br>&nbsp;&nbsp;&nbsp;&nbsp;寄语鸥鹭辈，勿惊足音跫。
<br>
<br>赵蕃?独树
<br>&nbsp;&nbsp;&nbsp;&nbsp;独树幽花明屋角，顿惊门户有光辉。
<br>&nbsp;&nbsp;&nbsp;&nbsp;向来荒草几埋径，今日行人欲叩扉。
<br>
<br>赵蕃?独行
<br>&nbsp;&nbsp;&nbsp;&nbsp;独行曼曼绕江湄，正是春风日暮诗。
<br>&nbsp;&nbsp;&nbsp;&nbsp;折得芳馨无所遗，寄怀空诵碧云诗。
<br>
<br>赵蕃?独行
<br>&nbsp;&nbsp;&nbsp;&nbsp;春风浩浩水横波，水远滩长可奈何。
<br>&nbsp;&nbsp;&nbsp;&nbsp;送尽碧云人不见，折兰采若自行歌。
<br>
<br>赵蕃?独行
<br>&nbsp;&nbsp;&nbsp;&nbsp;登山临水送将归，揽涕无从日向微。
<br>&nbsp;&nbsp;&nbsp;&nbsp;水远山高动千里，春风浩浩客吹衣。
<br>
<br>赵蕃?独行五首
<br>&nbsp;&nbsp;&nbsp;&nbsp;所思终不见，渺渺政愁余。
<br>&nbsp;&nbsp;&nbsp;&nbsp;试向江头钓，怕逢双鲤鱼。
<br>
<br>赵蕃?独行五首
<br>&nbsp;&nbsp;&nbsp;&nbsp;烹鱼得素书，欲读字半漫。
<br>&nbsp;&nbsp;&nbsp;&nbsp;上如说相思，下如祝加餐。
<br>
<br>赵蕃?独坐晚题
<br>&nbsp;&nbsp;&nbsp;&nbsp;斜日欲向夕，孤怀谁与开。
<br>&nbsp;&nbsp;&nbsp;&nbsp;慵能繙故纸，閒且拨寒灰。
<br>&nbsp;&nbsp;&nbsp;&nbsp;海内长为客，江南欲放梅。
<br>&nbsp;&nbsp;&nbsp;&nbsp;竟将身自絷，宁有水西回。
<br>
<br>赵蕃?端峰往还三首
<br>&nbsp;&nbsp;&nbsp;&nbsp;振衣犹户内，发兴已云端。
<br>&nbsp;&nbsp;&nbsp;&nbsp;问路非生境，逢人若素欢。
<br>&nbsp;&nbsp;&nbsp;&nbsp;行知近林邃，望觉远峰攒。
<br>&nbsp;&nbsp;&nbsp;&nbsp;顾可资瞻眺，胡能卹髀髋。
<br>
<br>赵蕃?端峰往还三首
<br>&nbsp;&nbsp;&nbsp;&nbsp;甚厌穷居陋，聊为佛界遨。
<br>&nbsp;&nbsp;&nbsp;&nbsp;追随有逢掖，应对属方袍。
<br>&nbsp;&nbsp;&nbsp;&nbsp;褊性便幽隐，畏途思避逃。
<br>&nbsp;&nbsp;&nbsp;&nbsp;明当与山别，回首念尘劳。
<br>
<br>赵蕃?端峰往还三首
<br>&nbsp;&nbsp;&nbsp;&nbsp;蹔住已积日，此生知几来。
<br>&nbsp;&nbsp;&nbsp;&nbsp;歛容看天矫，侧足避崔嵬。
<br>&nbsp;&nbsp;&nbsp;&nbsp;随意从登降，无心计挽推。
<br>&nbsp;&nbsp;&nbsp;&nbsp;云寒易成晚，家近故须回。
<br>
<br>赵蕃?端午三首
<br>&nbsp;&nbsp;&nbsp;&nbsp;谩说投诗赠汨罗，身今且乐奈渠何。
<br>&nbsp;&nbsp;&nbsp;&nbsp;尝闻求福木居士，试向艾人成祝呵。
<br>
<br>赵蕃?端午三首
<br>&nbsp;&nbsp;&nbsp;&nbsp;年年端午风兼雨，似为屈原陈昔冤。
<br>&nbsp;&nbsp;&nbsp;&nbsp;我欲于谁论许事，舍南舍北鹁鸠喧。
<br>
<br>赵蕃?端午三首
<br>&nbsp;&nbsp;&nbsp;&nbsp;忠言不用竟沉死，留得文章星斗罗。
<br>&nbsp;&nbsp;&nbsp;&nbsp;何意更觞昌歜酒，为君击节一长歌。
<br>
<br>赵蕃?段元衡出示与晦翁九日登紫霄峰诗及手帖并及贾八十兄诗既敬读之得
<br>&nbsp;&nbsp;&nbsp;&nbsp;紫霄峰上登高节，想见笑谈宾主间。
<br>&nbsp;&nbsp;&nbsp;&nbsp;我亦于今有遗恨，不随巾屦上南山。
<br>
<br>赵蕃?段元衡出示与晦翁九日登紫霄峰诗及手帖并及贾八十兄诗既敬读之得
<br>&nbsp;&nbsp;&nbsp;&nbsp;文章定价如金玉，入手可知高与低。
<br>&nbsp;&nbsp;&nbsp;&nbsp;今代师儒晦庵老，许君先达并江西。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;
<br>赵蕃?段元衡出示与晦翁九日登紫霄峰诗及手帖并及贾八十兄诗既敬读之得
<br>&nbsp;&nbsp;&nbsp;&nbsp;季承新寄峤南诗，君亦南游吊楚累。
<br>&nbsp;&nbsp;&nbsp;&nbsp;冰水玉山元自好，蛮烟蜑雨只生悲。
<br>
<br>赵蕃?对隔壍梅赠斯远
<br>&nbsp;&nbsp;&nbsp;&nbsp;梅开壍边勿渠陋，倚竹长年固成瘦。
<br>&nbsp;&nbsp;&nbsp;&nbsp;风期唤得高人就，几度行看仍落齧。
<br>&nbsp;&nbsp;&nbsp;&nbsp;是花佳处绝难摹，思虽宛转终不如。
<br>&nbsp;&nbsp;&nbsp;&nbsp;我诗有愧渭南赵，君句自续东湖徐。
<br>
<br>赵蕃?对菊成咏
<br>&nbsp;&nbsp;&nbsp;&nbsp;城阴何有唯蓬翳，为乏人工欠除剃。
<br>&nbsp;&nbsp;&nbsp;&nbsp;连朝阴雨早始晴，照眼黄花惊噂噂。
<br>&nbsp;&nbsp;&nbsp;&nbsp;结根失所少陵悲，晚何用好退之诗。
<br>&nbsp;&nbsp;&nbsp;&nbsp;那知是物有奇操，要并岁寒松柏知。
<br>
<br>赵蕃?对菊有作
<br>&nbsp;&nbsp;&nbsp;&nbsp;草木均是体，顾有幸不幸。
<br>&nbsp;&nbsp;&nbsp;&nbsp;故侯住瓜田，四皓卧芝岭。
<br>&nbsp;&nbsp;&nbsp;&nbsp;譬如佳山川，何地乏幽屏。
<br>&nbsp;&nbsp;&nbsp;&nbsp;居然说终少，籍甚谈箕颍。
<br>&nbsp;&nbsp;&nbsp;&nbsp;得非以人重，后世闻之警。
<br>&nbsp;&nbsp;&nbsp;&nbsp;维菊本甚微，在昔曾莫省。
<br>&nbsp;&nbsp;&nbsp;&nbsp;罗生蓬蒿间，自分托地冷。
<br>&nbsp;&nbsp;&nbsp;&nbsp;一趋骚人国，再堕渊明境。
<br>&nbsp;&nbsp;&nbsp;&nbsp;遂同隐居者，身晦名独耿。
<br>&nbsp;&nbsp;&nbsp;&nbsp;何当园五亩，不凯田二顷。
<br>&nbsp;&nbsp;&nbsp;&nbsp;秋风及春雨，采撷花与颖。
<br>&nbsp;&nbsp;&nbsp;&nbsp;既充天随饥，亦望南阳永。
<br>&nbsp;&nbsp;&nbsp;&nbsp;有志未能摅，对花徒引领。
<br>
<br>赵蕃?对李花怀斯远并属无愧季奕
<br>&nbsp;&nbsp;&nbsp;&nbsp;桃花未发李生花，装点林居亦自佳。
<br>&nbsp;&nbsp;&nbsp;&nbsp;但恨无人领张彻，乘云共到玉川家。
<br>
<br>赵蕃?对梅有作六首
<br>&nbsp;&nbsp;&nbsp;&nbsp;剩欲将梅月下看，却愁风露不胜寒。
<br>&nbsp;&nbsp;&nbsp;&nbsp;有时暂作披衣看，积雪凝霜不可干。
<br>
<br>赵蕃?对梅有作六首
<br>&nbsp;&nbsp;&nbsp;&nbsp;四十飞腾暮景斜，更云学易数年加。
<br>&nbsp;&nbsp;&nbsp;&nbsp;勿谓衰催便欺我，尚能高兴属梅花。
<br>
<br>赵蕃?对梅有作六首
<br>&nbsp;&nbsp;&nbsp;&nbsp;老来诗兴苦无多，折得梅花奈若何。
<br>&nbsp;&nbsp;&nbsp;&nbsp;便恐飘零不堪触，正须绕树数婆娑。
<br>
<br>赵蕃?对梅有作六首
<br>&nbsp;&nbsp;&nbsp;&nbsp;酒恶思茶更炷香，不如梅蕊嚼冰霜。
<br>&nbsp;&nbsp;&nbsp;&nbsp;文园病渴知如此，未遽骑鲸返帝乡。
<br>
<br>赵蕃?对梅有作六首
<br>&nbsp;&nbsp;&nbsp;&nbsp;日未落时香未归，晚风方觉雪霏霏。
<br>&nbsp;&nbsp;&nbsp;&nbsp;月明纵可形模似，不比风流殆庶几。
<br>
<br>赵蕃?对梅有作六首
<br>&nbsp;&nbsp;&nbsp;&nbsp;寥落江山无故人，见梅忆著故园春。
<br>&nbsp;&nbsp;&nbsp;&nbsp;水南水北寻诗地，想见风流一幅巾。
<br>
<br>赵蕃?对雪有怀
<br>&nbsp;&nbsp;&nbsp;&nbsp;颇怪风能急，还疑雨不成。
<br>&nbsp;&nbsp;&nbsp;&nbsp;疏疏闻夜半，璀璀及天明。
<br>&nbsp;&nbsp;&nbsp;&nbsp;安否妻子念，乖难兄弟性。
<br>&nbsp;&nbsp;&nbsp;&nbsp;谁令负湖海，政使落蛮荆。
<br>
<br>赵蕃?对月
<br>&nbsp;&nbsp;&nbsp;&nbsp;风清胜夏暑，月薄借秋光。
<br>&nbsp;&nbsp;&nbsp;&nbsp;坐觉还神观，心期隔帝乡。
<br>&nbsp;&nbsp;&nbsp;&nbsp;满阶蛩送感，何许笛飞凉。
<br>&nbsp;&nbsp;&nbsp;&nbsp;盘礴俄成久，轩然睡倚墙。
<br>
<br>赵蕃?对月
<br>&nbsp;&nbsp;&nbsp;&nbsp;平生喜临风，今夕愁对月。
<br>&nbsp;&nbsp;&nbsp;&nbsp;月好若愁看，寒苦侵肌切。
<br>&nbsp;&nbsp;&nbsp;&nbsp;岂无一短褐，自不生暖热。
<br>&nbsp;&nbsp;&nbsp;&nbsp;想像水栖禽，冻羽难拍拍。
<br>
<br>赵蕃?对月怀秉文
<br>&nbsp;&nbsp;&nbsp;&nbsp;有此佳风月，溪上更复奇。
<br>&nbsp;&nbsp;&nbsp;&nbsp;山阴应接际，赤壁诵歌时。
<br>&nbsp;&nbsp;&nbsp;&nbsp;恨子不同载，写怀聊作诗。
<br>&nbsp;&nbsp;&nbsp;&nbsp;平生三五夕，咫尺又乖期。
<br>
<br>赵蕃?对月怀签判丈兼简文显
<br>&nbsp;&nbsp;&nbsp;&nbsp;季月风当凛，南方候实偏。
<br>&nbsp;&nbsp;&nbsp;&nbsp;长林未摇落，频夕对婵娟。
<br>&nbsp;&nbsp;&nbsp;&nbsp;恨我遥成隔，知公夜不眠。
<br>&nbsp;&nbsp;&nbsp;&nbsp;连墙有周子，置论每超然。
<br>
<br>赵蕃?对月简全真
<br>&nbsp;&nbsp;&nbsp;&nbsp;对月重兹夕，吟风尚昔怀。
<br>&nbsp;&nbsp;&nbsp;&nbsp;思君兼野水，恨我局空阶。
<br>&nbsp;&nbsp;&nbsp;&nbsp;意向元相似，言谈自莫谐。
<br>&nbsp;&nbsp;&nbsp;&nbsp;忽思成简寄，还觉费安排。
<br>
<br>赵蕃?对月赠答二首
<br>&nbsp;&nbsp;&nbsp;&nbsp;闺中月是天涯月，照妾遥知亦照君。
<br>&nbsp;&nbsp;&nbsp;&nbsp;月解令人千里共，人能似月两头分。
<br>
<br>赵蕃?对月赠答二首
<br>&nbsp;&nbsp;&nbsp;&nbsp;焚香拜月君怀我，对月停杯我忆君。
<br>&nbsp;&nbsp;&nbsp;&nbsp;莫羡月圆圆又缺，会看人合合无分。
<br>
<br>赵蕃?鹅湖道中呈斯远
<br>&nbsp;&nbsp;&nbsp;&nbsp;翠阜奔腾似列屯，老松错落更横陈。
<br>&nbsp;&nbsp;&nbsp;&nbsp;风高日暖鹅湖路，宜此萧然两幅巾。
<br>
<br>赵蕃?鹅湖道中二首
<br>&nbsp;&nbsp;&nbsp;&nbsp;两道苍松列翠幢，雨来浑似度桐江。
<br>&nbsp;&nbsp;&nbsp;&nbsp;恨无东绢堪图此，归伴蒲团挂北窗。
<br>
<br>赵蕃?鹅湖道中二首
<br>&nbsp;&nbsp;&nbsp;&nbsp;人间那有万株松，莫道名山都未逢。
<br>&nbsp;&nbsp;&nbsp;&nbsp;自拄枯藜行不倦，更听斋后几声钟。
<br>
<br>赵蕃?二日晚得少空偶阅杜集无何坠火焚者数叶谨成古句致愧惜之意呈明叔
<br>&nbsp;&nbsp;&nbsp;&nbsp;去年鼠齧涪翁文，今年火攻少陵诗。
<br>&nbsp;&nbsp;&nbsp;&nbsp;虽云成毁有定数，天意于此可逆知。
<br>&nbsp;&nbsp;&nbsp;&nbsp;我之所嗜何足计，上有先墨颜之姿。
<br>&nbsp;&nbsp;&nbsp;&nbsp;况渠诗本贯忠义，在处神物宜护持。
<br>&nbsp;&nbsp;&nbsp;&nbsp;向来一字且莫补，脱此千百何繇追。
<br>&nbsp;&nbsp;&nbsp;&nbsp;我诗不工空自欺，天意岂欲警戒之。
<br>&nbsp;&nbsp;&nbsp;&nbsp;不然身当贫到骨，俱应蓄此瑰玮词。
<br>&nbsp;&nbsp;&nbsp;&nbsp;又疑风来劝勤读，邂逅俾之遭祸奇。
<br>&nbsp;&nbsp;&nbsp;&nbsp;平生学易未有得，损益二卦须湛思。
<br>&nbsp;&nbsp;&nbsp;&nbsp;诗成书以示我友，不惟自讼仍求规。
<br>
<br>赵蕃?二诗敬寄致政大夫先生
<br>&nbsp;&nbsp;&nbsp;&nbsp;每见清江使，常询向子平。
<br>&nbsp;&nbsp;&nbsp;&nbsp;徐行为山健，老眼对书明。
<br>&nbsp;&nbsp;&nbsp;&nbsp;世共尊耆旧，愚犹及老成。
<br>&nbsp;&nbsp;&nbsp;&nbsp;谁人要半道，愿与一门生。
<br>
<br>赵蕃?二诗敬寄致政大夫先生
<br>&nbsp;&nbsp;&nbsp;&nbsp;不向芗林去，于今又四年。
<br>&nbsp;&nbsp;&nbsp;&nbsp;琴书故间止，草木想苍然。
<br>&nbsp;&nbsp;&nbsp;&nbsp;安否音书旷，飘零日月还。
<br>&nbsp;&nbsp;&nbsp;&nbsp;礼加如下榻，兴尽敢回船。
<br>
<br>赵蕃?二十八日同临湘尉曹吕益卿登岳阳楼
<br>&nbsp;&nbsp;&nbsp;&nbsp;地已兼旬住，楼孤百尺登。
<br>&nbsp;&nbsp;&nbsp;&nbsp;谁与同我适，政尔待君曾。
<br>&nbsp;&nbsp;&nbsp;&nbsp;韩杜愁来读，西南乐得朋。
<br>&nbsp;&nbsp;&nbsp;&nbsp;仲春新雨霁，山远水波兴。
<br>
<br>赵蕃?二十八日同临湘尉曹吕益卿登岳阳楼
<br>&nbsp;&nbsp;&nbsp;&nbsp;草没重湖路，帆孤一叶舟。
<br>&nbsp;&nbsp;&nbsp;&nbsp;飘风来复断，冻雨落还收。
<br>&nbsp;&nbsp;&nbsp;&nbsp;游目穷天末，题诗欠笔头。
<br>&nbsp;&nbsp;&nbsp;&nbsp;登临有如此，好在岳阳楼。
<br>
<br>赵蕃?二十八日雪二十九日未已赋诗凡五首
<br>&nbsp;&nbsp;&nbsp;&nbsp;霰集瓦跳鸣，风横窗竹声。
<br>&nbsp;&nbsp;&nbsp;&nbsp;阴来由有渐，落地势难平。
<br>&nbsp;&nbsp;&nbsp;&nbsp;龙具愁终夜，鹑衣起迟明。
<br>&nbsp;&nbsp;&nbsp;&nbsp;儿时故狂甚，老境只寒生。
<br>
<br>赵蕃?二十八日雪二十九日未已赋诗凡五首
<br>&nbsp;&nbsp;&nbsp;&nbsp;腊里逢三白，诗中得数书。
<br>&nbsp;&nbsp;&nbsp;&nbsp;书生真有癖，习气果难除。
<br>&nbsp;&nbsp;&nbsp;&nbsp;更上高楼望，聊将远目舒。
<br>&nbsp;&nbsp;&nbsp;&nbsp;天灾如可弭，冻死未忧余。
<br>
<br>赵蕃?二十八日雪二十九日未已赋诗凡五首
<br>&nbsp;&nbsp;&nbsp;&nbsp;旧褐犹堪著，晨炊不待营。
<br>&nbsp;&nbsp;&nbsp;&nbsp;江矶有渔者，山径亦樵行。
<br>&nbsp;&nbsp;&nbsp;&nbsp;尔勿资閒咏，渠应甚苦生。
<br>&nbsp;&nbsp;&nbsp;&nbsp;还家对妻子，半菽与藜羹。
<br>
<br>赵蕃?二十八日雪二十九日未已赋诗凡五首
<br>&nbsp;&nbsp;&nbsp;&nbsp;户户薪充纩，家家炉作床。
<br>&nbsp;&nbsp;&nbsp;&nbsp;悬知火明暗，是系体炎凉。
<br>&nbsp;&nbsp;&nbsp;&nbsp;为俗陋至此，斯民真可伤。
<br>&nbsp;&nbsp;&nbsp;&nbsp;诏条先劝课，王政本耕桑。
<br>
<br>赵蕃?二十八日雪二十九日未已赋诗凡五首
<br>&nbsp;&nbsp;&nbsp;&nbsp;夜久寂无听，晓来微有声。
<br>&nbsp;&nbsp;&nbsp;&nbsp;鸡鸣疑远墅，鼓动忽孤城。
<br>&nbsp;&nbsp;&nbsp;&nbsp;异县留妻子，殊方老弟兄。
<br>&nbsp;&nbsp;&nbsp;&nbsp;怀哉一斗粟，于汝岂无情。
<br>
<br>赵蕃?二十六日与公择步松岭而返
<br>&nbsp;&nbsp;&nbsp;&nbsp;青山招我来，松风送我去。
<br>&nbsp;&nbsp;&nbsp;&nbsp;白发频脱帻，足适欲忘屦。
<br>&nbsp;&nbsp;&nbsp;&nbsp;春初更和悦，我亦除疾痼。
<br>&nbsp;&nbsp;&nbsp;&nbsp;莫作倥偬归，兹游已成屡。
<br>
<br>赵蕃?二十七日复雪用东坡聚星堂雪韵禁物体作诗约诸友同赋
<br>&nbsp;&nbsp;&nbsp;&nbsp;温风忽来振柯叶，翻覆手间重变雪。
<br>&nbsp;&nbsp;&nbsp;&nbsp;天公作事岂容料，坐使南人惊旷绝。
<br>&nbsp;&nbsp;&nbsp;&nbsp;朝来送客到江浒，冻骨凛凛吹欲折。
<br>&nbsp;&nbsp;&nbsp;&nbsp;归来席户已迷漫，芋火拨残灰没灭。
<br>&nbsp;&nbsp;&nbsp;&nbsp;眼中所历要摹写，拙笔难书非被掣。
<br>&nbsp;&nbsp;&nbsp;&nbsp;叩门好事忽有饷，一盏径能生脸缬。
<br>&nbsp;&nbsp;&nbsp;&nbsp;昌黎咏雪故雄健，取喻未免收琐屑。
<br>&nbsp;&nbsp;&nbsp;&nbsp;争如欧苏两仙伯，一白邂遮群愧瞥。
<br>&nbsp;&nbsp;&nbsp;&nbsp;我今困客乃自困，韩非说难竟死说。
<br>&nbsp;&nbsp;&nbsp;&nbsp;戏诗还与作官同，大错知合几州铁。
<br>
<br>赵蕃?二十七日既浴于乾明庵负暄久之诗示住庵
<br>&nbsp;&nbsp;&nbsp;&nbsp;天公于人元不负，书生何用深追咎。
<br>&nbsp;&nbsp;&nbsp;&nbsp;无衣还可卒岁无，我有大裘听汝覆。
<br>&nbsp;&nbsp;&nbsp;&nbsp;吾家缚屋依山址，晏斋之前仅盈咫。
<br>&nbsp;&nbsp;&nbsp;&nbsp;霜飚卷席不畏渠，羲驭停车吾事已。
<br>&nbsp;&nbsp;&nbsp;&nbsp;有时携书唤儿曹，坐来和气生发毛。
<br>&nbsp;&nbsp;&nbsp;&nbsp;眼眵岂待金篦刮，背痒不借麻姑搔。
<br>&nbsp;&nbsp;&nbsp;&nbsp;今年谁令落湖尾，塞向墐户殊未止。
<br>&nbsp;&nbsp;&nbsp;&nbsp;移床也拟傍晨光，蓬勃如烟纷欲眯。
<br>&nbsp;&nbsp;&nbsp;&nbsp;今我怀抱不自聊，归爇生薪翻縜袍。
<br>&nbsp;&nbsp;&nbsp;&nbsp;人间万事固绝望，天赐一暖谁相要。
<br>&nbsp;&nbsp;&nbsp;&nbsp;兹晨归闷忽念浴，试觅僧庐渡乔木。
<br>&nbsp;&nbsp;&nbsp;&nbsp;道人见客如昔游，为煮清泉注万斛。
<br>&nbsp;&nbsp;&nbsp;&nbsp;须臾一洗垢且空，渐觉表里俱冲融。
<br>&nbsp;&nbsp;&nbsp;&nbsp;清虚日来滓秽去，吾貌可瘠神当丰。
<br>&nbsp;&nbsp;&nbsp;&nbsp;起寻冠服风动腋，却向茅檐亲野日。
<br>&nbsp;&nbsp;&nbsp;&nbsp;恍然堕我晏斋前，鸟语不闻山四寂。
<br>&nbsp;&nbsp;&nbsp;&nbsp;道人领客殊忘仙，茗眃炉共閒燕。
<br>&nbsp;&nbsp;&nbsp;&nbsp;为言炙背颇乐否，此味可须天子献。
<br>
<br>赵蕃?二十七日作
<br>&nbsp;&nbsp;&nbsp;&nbsp;卜居面势隘，附山枕林麓。
<br>&nbsp;&nbsp;&nbsp;&nbsp;旷瞻既无地，何以慰羁束。
<br>&nbsp;&nbsp;&nbsp;&nbsp;昏昏半月雨，候应黄梅熟。
<br>&nbsp;&nbsp;&nbsp;&nbsp;晨兴更凉冷，转午增蒸溽。
<br>&nbsp;&nbsp;&nbsp;&nbsp;山蝉苦见聒，声乱非丝竹。
<br>&nbsp;&nbsp;&nbsp;&nbsp;病夫不耐事，颇复伤烦促。
<br>&nbsp;&nbsp;&nbsp;&nbsp;缅怀江湖旧，历历梦能续。
<br>&nbsp;&nbsp;&nbsp;&nbsp;谁与具扁舟，我被立可襩。
<br>
<br>赵蕃?二十日同官相约过水乡蕃雨中先至偶成二诗
<br>&nbsp;&nbsp;&nbsp;&nbsp;约客客来至，寻诗诗偶生。
<br>&nbsp;&nbsp;&nbsp;&nbsp;秋如惊柳色，雨未改荷声。
<br>&nbsp;&nbsp;&nbsp;&nbsp;渺渺江湖趣，悠悠鸥鹭盟。
<br>&nbsp;&nbsp;&nbsp;&nbsp;意虽能浩荡，笔乃欠纵横。
<br>
<br>赵蕃?二十日同官相约过水乡蕃雨中先至偶成二诗
<br>&nbsp;&nbsp;&nbsp;&nbsp;此雨不易得，有秋端可期。
<br>&nbsp;&nbsp;&nbsp;&nbsp;微官如饱饭，余事亦穷诗。
<br>&nbsp;&nbsp;&nbsp;&nbsp;鸡远村场听，鸠深客路疑。
<br>&nbsp;&nbsp;&nbsp;&nbsp;是身真已老，何事此长羁。
<br>
<br>赵蕃?二十日夜宿小杨
<br>&nbsp;&nbsp;&nbsp;&nbsp;侬问何村泊，人询底处船。
<br>&nbsp;&nbsp;&nbsp;&nbsp;凶年无善俗，永夜少安眠。
<br>&nbsp;&nbsp;&nbsp;&nbsp;仅有多年被，犹无旧物毡。
<br>&nbsp;&nbsp;&nbsp;&nbsp;未应能我累，瑟缩自成然。
<br>
<br>赵蕃?二十三日使风
<br>&nbsp;&nbsp;&nbsp;&nbsp;江行已属北风权，此去宁忧上水船。
<br>&nbsp;&nbsp;&nbsp;&nbsp;卧听招呼帆转脚，起看飞溅水平舷。
<br>&nbsp;&nbsp;&nbsp;&nbsp;鸥乘逸气沿仍溯，雁怯惊吹断复连。
<br>&nbsp;&nbsp;&nbsp;&nbsp;玄妙未穷天籁说，雄豪诗读快哉篇。
<br>
<br>赵蕃?二十三日雨中发赣州
<br>&nbsp;&nbsp;&nbsp;&nbsp;江流何汤汤，万里势方注。
<br>&nbsp;&nbsp;&nbsp;&nbsp;僮奴劝乘舟，期至才旦莫。
<br>&nbsp;&nbsp;&nbsp;&nbsp;我闻是江石，屹立甚可怖。
<br>&nbsp;&nbsp;&nbsp;&nbsp;水乾或能避，水涨多与忤。
<br>&nbsp;&nbsp;&nbsp;&nbsp;卒行偶相撄，取死将谁诉。
<br>&nbsp;&nbsp;&nbsp;&nbsp;况我坎坷人，快意天所怒。
<br>&nbsp;&nbsp;&nbsp;&nbsp;迟速均一归，可犯冯可惧。
<br>&nbsp;&nbsp;&nbsp;&nbsp;吾宁事崎岖，依旧来时路。
<br>&nbsp;&nbsp;&nbsp;&nbsp;梅月况何常，无庸虑朝雨。
<br>
<br>赵蕃?二十三日早霁
<br>&nbsp;&nbsp;&nbsp;&nbsp;晴云如衣如絮，落月似钩似梳。
<br>&nbsp;&nbsp;&nbsp;&nbsp;鸬鹚鸂鶒未觉，一段并能属予。
<br>
<br>赵蕃?二十四日一日作十诗季承同之既罢复书四十字并呈季承
<br>&nbsp;&nbsp;&nbsp;&nbsp;米尽不忧饥，行行且赋诗。
<br>&nbsp;&nbsp;&nbsp;&nbsp;相看一大笑，从谓两真痴。
<br>&nbsp;&nbsp;&nbsp;&nbsp;未用追元白，聊须效陆皮。
<br>&nbsp;&nbsp;&nbsp;&nbsp;流传君不愧，附益我奚为。
<br>
<br>赵蕃?二十五日呈明叔
<br>&nbsp;&nbsp;&nbsp;&nbsp;七十且强半，駸駸数日间。
<br>&nbsp;&nbsp;&nbsp;&nbsp;不成悲白发，犹说爱青山。
<br>&nbsp;&nbsp;&nbsp;&nbsp;五斗虽为累，千篇政不悭。
<br>&nbsp;&nbsp;&nbsp;&nbsp;与君同甲子，此事合相关。
<br>
<br>赵蕃?二十夜起对月怀斯无成父
<br>&nbsp;&nbsp;&nbsp;&nbsp;雨落余雷风罢狂，二更江月照苍凉。
<br>&nbsp;&nbsp;&nbsp;&nbsp;蓬窗白发醒无寐，感此虫鸣草岸旁。
<br>
<br>赵蕃?二十夜起对月怀斯无成父
<br>&nbsp;&nbsp;&nbsp;&nbsp;虫鸣切切故关听，重感跳丸去不停。
<br>&nbsp;&nbsp;&nbsp;&nbsp;不足有余空岁计，书来吾友愧丁宁。
<br>
<br>赵蕃?二十夜起对月怀斯无成父
<br>&nbsp;&nbsp;&nbsp;&nbsp;昨期执热扇慵挥，今夕凉生寝益衣。
<br>&nbsp;&nbsp;&nbsp;&nbsp;想见山房听风竹，怅余何日定成归。
<br>
<br>赵蕃?二十一日湖中
<br>&nbsp;&nbsp;&nbsp;&nbsp;岁晚仍湖路，客中还病身。
<br>&nbsp;&nbsp;&nbsp;&nbsp;似闻今大熟，那故独长贫。
<br>&nbsp;&nbsp;&nbsp;&nbsp;方朔一囊栗，季鹰千里莼。
<br>&nbsp;&nbsp;&nbsp;&nbsp;扁舟固高蹈，金马亦沉沦。
<br>
<br>赵蕃?二十一日晚呈全真沅陵师契
<br>&nbsp;&nbsp;&nbsp;&nbsp;酒味虽云薄，谈端却甚长。
<br>&nbsp;&nbsp;&nbsp;&nbsp;过从未能数，咫尺每相望。
<br>&nbsp;&nbsp;&nbsp;&nbsp;几念乘羸出，还嫌触热妨。
<br>&nbsp;&nbsp;&nbsp;&nbsp;檐昏书掩卷，月晚坐移床。
<br>
<br>赵蕃?二十一日雨
<br>&nbsp;&nbsp;&nbsp;&nbsp;疾风吹倒庭前树，更有飞来雨如注。
<br>&nbsp;&nbsp;&nbsp;&nbsp;终朝畏暑自脱巾，亟起收书不能屦。
<br>&nbsp;&nbsp;&nbsp;&nbsp;前山云重如泼墨，坐想溪流高数尺。
<br>&nbsp;&nbsp;&nbsp;&nbsp;是间无乃隔分龙，点滴才堪清几席。
<br>&nbsp;&nbsp;&nbsp;&nbsp;前时小旱已作忧，三日为霖遂不休。
<br>&nbsp;&nbsp;&nbsp;&nbsp;早禾尽实晚禾秀，造物于此功无留。
<br>&nbsp;&nbsp;&nbsp;&nbsp;只今望霓尤所急，百里之行半九十。
<br>&nbsp;&nbsp;&nbsp;&nbsp;民乃奔走奉神祠，神盍经营足民食。
<br>
<br>赵蕃?二月初八日
<br>&nbsp;&nbsp;&nbsp;&nbsp;只道贫无置锥地，根株戢戢自何生。
<br>&nbsp;&nbsp;&nbsp;&nbsp;春风向暖浑宜褀，抛掷残绵傍砌楹。
<br>
<br>赵蕃?二月初二日二首
<br>&nbsp;&nbsp;&nbsp;&nbsp;去岁不作瘧，今年乃病温。
<br>&nbsp;&nbsp;&nbsp;&nbsp;初无一床卧，但有小舟蹲。
<br>&nbsp;&nbsp;&nbsp;&nbsp;未怕黄州鬼，唯忧楚国魂。
<br>&nbsp;&nbsp;&nbsp;&nbsp;明朝强撑拄，摇兀到吴门。
<br>
<br>赵蕃?二月初二日二首
<br>&nbsp;&nbsp;&nbsp;&nbsp;所见与所闻，豪华同贱贫。
<br>&nbsp;&nbsp;&nbsp;&nbsp;寒时端有独，温处乃能均。
<br>&nbsp;&nbsp;&nbsp;&nbsp;幸止药饵费，深知天地仁。
<br>&nbsp;&nbsp;&nbsp;&nbsp;流行代斯有，不必嫁诸邻。
<br>
<br>赵蕃?二月初十日自荻浦绝湖三首
<br>&nbsp;&nbsp;&nbsp;&nbsp;二月风涛壮，扁舟性命轻。
<br>&nbsp;&nbsp;&nbsp;&nbsp;白头高浪接，青眼远山横。
<br>&nbsp;&nbsp;&nbsp;&nbsp;客子空怀怖，渔家自乐生。
<br>&nbsp;&nbsp;&nbsp;&nbsp;须渠一杯酒，助我五言城。
<br>
<br>赵蕃?二月初十日自荻浦绝湖三首
<br>&nbsp;&nbsp;&nbsp;&nbsp;远浪已摇目，疾风仍打头。
<br>&nbsp;&nbsp;&nbsp;&nbsp;翩翻仰飞鸟，矫捷羡轻鸥。
<br>&nbsp;&nbsp;&nbsp;&nbsp;湖有万顷白，舟才一叶浮。
<br>&nbsp;&nbsp;&nbsp;&nbsp;意行从泛泛，吾道本悠悠。
<br>
<br>赵蕃?二月初十日自荻浦绝湖三首
<br>&nbsp;&nbsp;&nbsp;&nbsp;倚赖尊中酒，枝梧卷里诗。
<br>&nbsp;&nbsp;&nbsp;&nbsp;贫嗟居不易，境对语成危。
<br>&nbsp;&nbsp;&nbsp;&nbsp;往日行犹主，冲风去不疑。
<br>&nbsp;&nbsp;&nbsp;&nbsp;舟师笑相谓，未有若人痴。
<br>
<br>赵蕃?二月二日阻风呈风行
<br>&nbsp;&nbsp;&nbsp;&nbsp;平居说江湖，似若苦饥渴。
<br>&nbsp;&nbsp;&nbsp;&nbsp;及今落吾手，谓可娱朝夕。
<br>&nbsp;&nbsp;&nbsp;&nbsp;胡为连日行，乃复形叹息。
<br>&nbsp;&nbsp;&nbsp;&nbsp;使风不终朝，阻风有并日。
<br>&nbsp;&nbsp;&nbsp;&nbsp;欲行波涛恐，欲住饿馁迫。
<br>&nbsp;&nbsp;&nbsp;&nbsp;吾舟仅如芥，吾命真若发。
<br>&nbsp;&nbsp;&nbsp;&nbsp;吾罪不足云，吾家复何说。
<br>&nbsp;&nbsp;&nbsp;&nbsp;不唯风浩荡，更直雨骚屑。
<br>&nbsp;&nbsp;&nbsp;&nbsp;鸡啼三家幽，鸟度万里阔。
<br>&nbsp;&nbsp;&nbsp;&nbsp;遥闻君山青，旧咏高楼月。
<br>&nbsp;&nbsp;&nbsp;&nbsp;何当俱醉倒，梦去山南北。
<br>
<br>赵蕃?二月六日雨中简诸君
<br>&nbsp;&nbsp;&nbsp;&nbsp;人言好雨智地节，红白纷纷奈若何。
<br>&nbsp;&nbsp;&nbsp;&nbsp;田父相呼稻当种，园官语我菜添科。
<br>&nbsp;&nbsp;&nbsp;&nbsp;日长燕子自无事，渚涨桃花思泛波。
<br>&nbsp;&nbsp;&nbsp;&nbsp;寄谢同参二三老，未妨乘间数经过。
<br>
<br>赵蕃?二月十二日偶题
<br>&nbsp;&nbsp;&nbsp;&nbsp;空庭无人风自扫，风定时闻有啼鸟。
<br>&nbsp;&nbsp;&nbsp;&nbsp;簿书幸免苦束缚，文字何妨恣探讨。
<br>&nbsp;&nbsp;&nbsp;&nbsp;菊汤瀹茗杂鼠蓂，瓦炉欲作风泠泠。
<br>&nbsp;&nbsp;&nbsp;&nbsp;睡魔于此不得灵，檐间卧对山横青。
<br>
<br>赵蕃?二月十二日雨寒
<br>&nbsp;&nbsp;&nbsp;&nbsp;重设匡炉火，还披故絮裘。
<br>&nbsp;&nbsp;&nbsp;&nbsp;春风今已半，地域况南头。
<br>&nbsp;&nbsp;&nbsp;&nbsp;次第农耕动，侵寻花事休。
<br>&nbsp;&nbsp;&nbsp;&nbsp;浮生有过鸟，归计欠沉牛。
<br>
<br>赵蕃?二月十九日同两都监沅陵令尉饯叙浦簿公子兴福
<br>&nbsp;&nbsp;&nbsp;&nbsp;随处野花发，所须村酒沽。
<br>&nbsp;&nbsp;&nbsp;&nbsp;江平初出岸，山好渐成图。
<br>&nbsp;&nbsp;&nbsp;&nbsp;从此经行地，能留物色无。
<br>&nbsp;&nbsp;&nbsp;&nbsp;少陵那老蜀，张翰政思吴。
<br>
<br>赵蕃?二??十九日同两都监沅陵令尉饯叙浦簿公子兴福
<br>&nbsp;&nbsp;&nbsp;&nbsp;慨我复成留，辞君重作愁。
<br>&nbsp;&nbsp;&nbsp;&nbsp;春风渺归雁，野水迥浮鸥。
<br>&nbsp;&nbsp;&nbsp;&nbsp;已别还来见，因行亦当游。
<br>&nbsp;&nbsp;&nbsp;&nbsp;同僚二三子，杯酒互相酬。
<br>
<br>赵蕃?二月十七日
<br>&nbsp;&nbsp;&nbsp;&nbsp;入春不雨忧在田，数朝乃复相属连。
<br>&nbsp;&nbsp;&nbsp;&nbsp;今晨得晴绝可喜，病体素羸犹著锦。
<br>&nbsp;&nbsp;&nbsp;&nbsp;杏花始开忽已落，桃李安能问今昨。
<br>&nbsp;&nbsp;&nbsp;&nbsp;独余杨柳故青青，乃似仍叔之子弱。
<br>&nbsp;&nbsp;&nbsp;&nbsp;春今二月已强半，匆匆何方为羁绊。
<br>&nbsp;&nbsp;&nbsp;&nbsp;雨虽未厌愁奈何，又听仆仆林鸠唤。
<br>
<br>赵蕃?二月十日喜雨呈李纯教授去非尉曹
<br>&nbsp;&nbsp;&nbsp;&nbsp;沧浪一夜起鸣雷，雨阵因之续续来。
<br>&nbsp;&nbsp;&nbsp;&nbsp;所病农家成久旱，未论花事有新开。
<br>&nbsp;&nbsp;&nbsp;&nbsp;书生狂妄常忧国，圣代飘零岂弃才。
<br>&nbsp;&nbsp;&nbsp;&nbsp;儒馆尉曹俱国士，好为诗赋咏康哉。
<br>
<br>赵蕃?二月十日夜雨起书曾移忠禾谱后
<br>&nbsp;&nbsp;&nbsp;&nbsp;去年秋旱冬尤剧，一雪不能濡土瘠。
<br>&nbsp;&nbsp;&nbsp;&nbsp;立春日雨虽应时，到今阙然又几日。
<br>&nbsp;&nbsp;&nbsp;&nbsp;游人但欣春物荣，农夫痛心田未耕。
<br>&nbsp;&nbsp;&nbsp;&nbsp;我因于役偶适野，骇见蓬勃烟埃生。
<br>&nbsp;&nbsp;&nbsp;&nbsp;我今一官非劝农，为民闵雨常飆飆。
<br>&nbsp;&nbsp;&nbsp;&nbsp;如闻春寒雨之候，病骨不惮添衣重。
<br>&nbsp;&nbsp;&nbsp;&nbsp;朝来数点初蔌蔌，势压黄昏成霡霂。
<br>&nbsp;&nbsp;&nbsp;&nbsp;虽云润物要无声，未救田畴龟背暴。
<br>&nbsp;&nbsp;&nbsp;&nbsp;眼前市籴虽云贱，复道输租钱乏见。
<br>&nbsp;&nbsp;&nbsp;&nbsp;从来谷贱必伤农，政亦何能堪此旱。
<br>&nbsp;&nbsp;&nbsp;&nbsp;天公用意何难为，三日为霖事可知。
<br>&nbsp;&nbsp;&nbsp;&nbsp;区区折腰困日籴，苦忆村舂宿雨时。
<br>&nbsp;&nbsp;&nbsp;&nbsp;屠龙先生曾夫子，著书斤斤良有以。
<br>&nbsp;&nbsp;&nbsp;&nbsp;往曾持献儒林苏，为歌秧马附书尾。
<br>&nbsp;&nbsp;&nbsp;&nbsp;髯孙知我此书爱，遗我殷勤意何在。
<br>&nbsp;&nbsp;&nbsp;&nbsp;世人菽麦或未分，而翁有意除稊稗。
<br>&nbsp;&nbsp;&nbsp;&nbsp;我今一官故不堪，此书归田为指南。
<br>&nbsp;&nbsp;&nbsp;&nbsp;便当教儿罢群读，读此宁忧饭不足。
<br>
<br>赵蕃?二月十日雨
<br>&nbsp;&nbsp;&nbsp;&nbsp;喜雪仍喜雨，相须旬日期。
<br>&nbsp;&nbsp;&nbsp;&nbsp;天民终自恤，岁事可前知。
<br>&nbsp;&nbsp;&nbsp;&nbsp;起我泛舟役，思渠荷笠诗。
<br>&nbsp;&nbsp;&nbsp;&nbsp;嗔人问米价，王掾果真痴。
<br>
<br>赵蕃?二月十四日发潮后作
<br>&nbsp;&nbsp;&nbsp;&nbsp;归路今无几，春风半已经。
<br>&nbsp;&nbsp;&nbsp;&nbsp;潮回知岸远，雪积见山青。
<br>&nbsp;&nbsp;&nbsp;&nbsp;问欲从渔父，明当访客星。
<br>&nbsp;&nbsp;&nbsp;&nbsp;未须伤逼仄，那敢怨飘零。
<br>
<br>赵蕃?发大通
<br>&nbsp;&nbsp;&nbsp;&nbsp;五更催发船无限，及此风收浪不生。
<br>&nbsp;&nbsp;&nbsp;&nbsp;何事渔舟亦争进，始知为利总营营。
<br>
<br>赵蕃?发衡州后怀使君刘先生
<br>&nbsp;&nbsp;&nbsp;&nbsp;四年别师门，十日留函丈。
<br>&nbsp;&nbsp;&nbsp;&nbsp;所问与所知，安得回赐放。
<br>&nbsp;&nbsp;&nbsp;&nbsp;孰为驱之去，兹行定焉往。
<br>&nbsp;&nbsp;&nbsp;&nbsp;倦马苦陂陀，白鸥思渺莽。
<br>
<br>赵蕃?发溧阳
<br>&nbsp;&nbsp;&nbsp;&nbsp;久客问归津，如鸟脱网罗。
<br>&nbsp;&nbsp;&nbsp;&nbsp;日夜数去程，未遑恤其他。
<br>&nbsp;&nbsp;&nbsp;&nbsp;殷勤谢故人，送我山之阿。
<br>&nbsp;&nbsp;&nbsp;&nbsp;舟转岸亦移，青林隔坡陀。
<br>
<br>赵蕃?发隆兴后寄宋茂叔赵然道昆仲并属达后篇于待制侍郎二首
<br>&nbsp;&nbsp;&nbsp;&nbsp;连朝南浦亭，系此一叶舟。
<br>&nbsp;&nbsp;&nbsp;&nbsp;未去已欲动，既行奚复留。
<br>&nbsp;&nbsp;&nbsp;&nbsp;篙撑尚依岸，风至忽打头。
<br>&nbsp;&nbsp;&nbsp;&nbsp;中宵渺无际，清晓浩莫收。
<br>&nbsp;&nbsp;&nbsp;&nbsp;行止固有定，淹速宁与谋。
<br>&nbsp;&nbsp;&nbsp;&nbsp;我友貌难见，西山澹凝秋。
<br>
<br>赵蕃?发隆兴后寄宋茂叔赵然道昆仲并属达后篇于待制侍郎二首
<br>&nbsp;&nbsp;&nbsp;&nbsp;晁君父之舅，徐子我之友。
<br>&nbsp;&nbsp;&nbsp;&nbsp;晁诗紫微来，徐学新安后。
<br>&nbsp;&nbsp;&nbsp;&nbsp;徐固困箪瓢，晁复厌奔走。
<br>&nbsp;&nbsp;&nbsp;&nbsp;当今诸侯贤，孰愈豫章右。
<br>&nbsp;&nbsp;&nbsp;&nbsp;经行见虽屡，款语不能又。
<br>&nbsp;&nbsp;&nbsp;&nbsp;烦君因几席，为我探怀袖。
<br>
<br>赵蕃?发石佛
<br>&nbsp;&nbsp;&nbsp;&nbsp;石佛如今果有灵，尽驱昏翳作空青。
<br>&nbsp;&nbsp;&nbsp;&nbsp;松原白石今朝过，云洞月岩明日经。
<br>
<br>赵蕃?发潭州
<br>&nbsp;&nbsp;&nbsp;&nbsp;人言天宇澄，政好行远道。
<br>&nbsp;&nbsp;&nbsp;&nbsp;秋阳既已后，朔风尚兹早。
<br>&nbsp;&nbsp;&nbsp;&nbsp;那知羁旅臣，宁有佳怀抱。
<br>&nbsp;&nbsp;&nbsp;&nbsp;鬻田就远宦，廪薄不得饱。
<br>&nbsp;&nbsp;&nbsp;&nbsp;故乡虽难归，成里生且老。
<br>&nbsp;&nbsp;&nbsp;&nbsp;及今翻滞留，悠邈不能到。
<br>&nbsp;&nbsp;&nbsp;&nbsp;客中更作客，此意将谁告。
<br>&nbsp;&nbsp;&nbsp;&nbsp;妻儿重相别，更语各善保。
<br>&nbsp;&nbsp;&nbsp;&nbsp;蛩鸣幽砌苔，马齕荒原草。
<br>&nbsp;&nbsp;&nbsp;&nbsp;深羡田中人，春禾复囷藁。
<br>
<br>赵蕃?发潭州后作
<br>&nbsp;&nbsp;&nbsp;&nbsp;昔日道林岳麓，每逢图画诗篇。
<br>&nbsp;&nbsp;&nbsp;&nbsp;今日羸骖东首，却成惨澹云烟。
<br>
<br>赵蕃?发永丰值雨投宿金仙寺明日还旧居雪大作
<br>&nbsp;&nbsp;&nbsp;&nbsp;雨暗投野寺，雪明还旧居。
<br>&nbsp;&nbsp;&nbsp;&nbsp;林园浑异昨，门迳亦非初。
<br>&nbsp;&nbsp;&nbsp;&nbsp;酒事难忘汝，诗材不负余。
<br>&nbsp;&nbsp;&nbsp;&nbsp;只言冬大暖，暖极竟何如。
<br>
<br>赵蕃?发豫章后二首
<br>&nbsp;&nbsp;&nbsp;&nbsp;枫林灭没橘林多，酒户渔家奈若何。
<br>&nbsp;&nbsp;&nbsp;&nbsp;剩欲与渠论久住，一官老矣尚奔波。
<br>
<br>赵蕃?发豫章后二首
<br>&nbsp;&nbsp;&nbsp;&nbsp;诗成欲赋江山好，政尔多言恐害廉。
<br>&nbsp;&nbsp;&nbsp;&nbsp;只恨十分朝日美，可能身独负茅檐。
<br>
<br>赵蕃?蕃丙午冬分宜见公度簿公尊兄已而邂逅于宜春蒙以蕃与徐斯远志别六
<br>&nbsp;&nbsp;&nbsp;&nbsp;缭绕竹青沙白，缘情政可生愁。
<br>&nbsp;&nbsp;&nbsp;&nbsp;寂寞雁秋猿冷，未妨相与成游。
<br>
<br>赵蕃?蕃丙午冬分宜见公度簿公尊兄已而邂逅于宜春蒙以蕃与徐斯远志别六
<br>&nbsp;&nbsp;&nbsp;&nbsp;往别政当冬仲，今来再阅新凉。
<br>&nbsp;&nbsp;&nbsp;&nbsp;簿事知君不短，啸归叹我何长。
<br>
<br>赵蕃?蕃丙午冬分宜见公度簿公尊兄已而邂逅于宜春蒙以蕃与徐斯远志别六
<br>&nbsp;&nbsp;&nbsp;&nbsp;近事真堪深骇，欲言未可轻论。
<br>&nbsp;&nbsp;&nbsp;&nbsp;唤起庄周蝶梦，多由杜宇啼魂。
<br>
<br>赵蕃?蕃丙午冬分宜见公度簿公尊兄已而邂逅于宜春蒙以蕃与徐斯远志别六
<br>&nbsp;&nbsp;&nbsp;&nbsp;捷径虽云可去，故人有约难休。
<br>&nbsp;&nbsp;&nbsp;&nbsp;往矣百书一面，豁然一日三秋。
<br>
<br>赵蕃?蕃尝以闰九日约谢章二丈会南堂有事而止既欲复理前约乏酒未能因见
<br>&nbsp;&nbsp;&nbsp;&nbsp;已后儿曹疾走夸，分同杜叟客忠嘉。
<br>&nbsp;&nbsp;&nbsp;&nbsp;白衣莫致有名物，青眼谩看无数花。
<br>&nbsp;&nbsp;&nbsp;&nbsp;念我岂无岩壑暇，从君恐及簿书哗。
<br>&nbsp;&nbsp;&nbsp;&nbsp;不唯孤负登临约，亦觉诗筒到眼赊。
<br>
<br>赵蕃?蕃方为纪游之诗未就知府寺簿先生宠示佳句敢辄次韵
<br>&nbsp;&nbsp;&nbsp;&nbsp;兹因谋道来，不为看山新。
<br>&nbsp;&nbsp;&nbsp;&nbsp;看山虽云新，图画犹昔人。
<br>&nbsp;&nbsp;&nbsp;&nbsp;虚亭十日留，欲出凡几巡。
<br>&nbsp;&nbsp;&nbsp;&nbsp;隔江树差差，俯槛波粼粼。
<br>&nbsp;&nbsp;&nbsp;&nbsp;终藉席间语，乃涤胸中尘。
<br>&nbsp;&nbsp;&nbsp;&nbsp;况兹篮舆行，攀崖陟嶙峋。
<br>&nbsp;&nbsp;&nbsp;&nbsp;是知竹使符，不异邱壑身。
<br>&nbsp;&nbsp;&nbsp;&nbsp;世人何不察，百伪嫌一真。
<br>&nbsp;&nbsp;&nbsp;&nbsp;而我孤拙者，崎岖聿其轃。
<br>&nbsp;&nbsp;&nbsp;&nbsp;话言听砽砽，书札胜频频。
<br>&nbsp;&nbsp;&nbsp;&nbsp;先生今徐州，愚非欧阳陈。
<br>&nbsp;&nbsp;&nbsp;&nbsp;庶因唱酬诗，牵联诏无泯。
<br>
<br>赵蕃?蕃归自浙之十日斯还赴处州之约入城自此遂将从处州入关迤逦往谒朱
<br>&nbsp;&nbsp;&nbsp;&nbsp;展卷才披别后诗，倡余和汝愧犹迟。
<br>&nbsp;&nbsp;&nbsp;&nbsp;书来唤去有前约，力换莫留聊后期。
<br>&nbsp;&nbsp;&nbsp;&nbsp;徵逐里闾平日事，飘零山水异时思。
<br>&nbsp;&nbsp;&nbsp;&nbsp;从师千里多君志，糊口四方怜我饥。
<br>
<br>赵蕃?蕃近有鄙句简诸公而广文先生专以见贶盛意自不可不答
<br>&nbsp;&nbsp;&nbsp;&nbsp;居然自驽骥，陋矣说玄黄。
<br>&nbsp;&nbsp;&nbsp;&nbsp;章贡昔连地，沅湘今一乡。
<br>&nbsp;&nbsp;&nbsp;&nbsp;谈端惊绝倒，诗学味尤长。
<br>&nbsp;&nbsp;&nbsp;&nbsp;对月他时白，披风此日凉。
<br>
<br>赵蕃?蕃近有干字韵属教授兄而知县尉曹皆尝用是韵相酬赠亦成一首奉呈并
<br>&nbsp;&nbsp;&nbsp;&nbsp;回首江南千南山，渺如霄汉邈难干。
<br>&nbsp;&nbsp;&nbsp;&nbsp;至前不见梅花朵，客里何由老病宽。
<br>&nbsp;&nbsp;&nbsp;&nbsp;往日簿书如束湿，新来诗卷喜频看。
<br>&nbsp;&nbsp;&nbsp;&nbsp;我衰才尽浑无奈，倚赖诸君为发端。
<br>
<br>赵蕃?蕃来湖州连与叔骥和叔明父叔宝相从又从和叔获见先给事遗墨辄赋二
<br>&nbsp;&nbsp;&nbsp;&nbsp;东南名胜白苹州，人物咸推故国刘。
<br>&nbsp;&nbsp;&nbsp;&nbsp;往叹赋归何勇决，今观遗翰许风流。
<br>&nbsp;&nbsp;&nbsp;&nbsp;远斋视我曾青眼，酒正今年成白头。
<br>&nbsp;&nbsp;&nbsp;&nbsp;尚喜君家文墨事，到今三世未能休。
<br>
<br>赵蕃?蕃来湖州连与叔骥和叔明父叔宝相从又从和叔获见先给事遗墨辄赋二
<br>&nbsp;&nbsp;&nbsp;&nbsp;邂逅忽成三癸亥，就中和也少三年。
<br>&nbsp;&nbsp;&nbsp;&nbsp;诸公濯濯故如许，老我萧萧真足怜。
<br>&nbsp;&nbsp;&nbsp;&nbsp;少住政当愁雪日，欲行翻是喜晴天。
<br>&nbsp;&nbsp;&nbsp;&nbsp;东南故旧多离阔，犹喜丞能共此筵。
<br>
<br>赵蕃?蕃侍舅翁衡州史君游吉阳山舅翁举往年与南涧韩公唱酬长短名蕃赋三
<br>&nbsp;&nbsp;&nbsp;&nbsp;惨澹松围障，蜿蜒石隐龙。
<br>&nbsp;&nbsp;&nbsp;&nbsp;背城无数里，献状有千峰。
<br>&nbsp;&nbsp;&nbsp;&nbsp;此地虽为寓，兹山特未逢。
<br>&nbsp;&nbsp;&nbsp;&nbsp;因公九日集，临眺得从容。
<br>
<br>赵蕃?蕃侍舅翁衡州史君游吉阳山舅翁举往年与南涧韩公唱酬长短名蕃赋三
<br>&nbsp;&nbsp;&nbsp;&nbsp;闻道常年会，尚书领客来。
<br>&nbsp;&nbsp;&nbsp;&nbsp;公能哦旧句，我恨阙初陪。
<br>&nbsp;&nbsp;&nbsp;&nbsp;郁胡云峰南，苍苍石磴苔。
<br>&nbsp;&nbsp;&nbsp;&nbsp;人亡与节逝，已矣两裴回。
<br>
<br>赵蕃?蕃侍舅翁衡州史君游吉阳山舅翁举往年与南涧韩公唱酬长短名蕃赋三
<br>&nbsp;&nbsp;&nbsp;&nbsp;出郭雨遽止，下山云复收。
<br>&nbsp;&nbsp;&nbsp;&nbsp;人疑有神护，神若为人谋。
<br>&nbsp;&nbsp;&nbsp;&nbsp;败壁凄凉句，邻家断续讴。
<br>&nbsp;&nbsp;&nbsp;&nbsp;明年回雁上，应忆此山头。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;蕃舣舟湘西之明夕郑仲理吴德夫周伯寿黎季成共置酒于书院阁下追饯者邢
<br>&nbsp;&nbsp;&nbsp;&nbsp;情亲独数君。赠诗难卒和，
<br>&nbsp;&nbsp;&nbsp;&nbsp;别酒易成醺。渺渺江山恨，
<br>&nbsp;&nbsp;&nbsp;&nbsp;飘飘鸿雁群。不忘相博约，
<br>&nbsp;&nbsp;&nbsp;&nbsp;未可间知闻。
<br>
<br>赵蕃?蕃有诗谢萧伯和见访伯和和之节推丈见而同作谨用韵并呈教授丈宋衡
<br>&nbsp;&nbsp;&nbsp;&nbsp;忽闻独奏凤将雏，三叹遗音特未芜。
<br>&nbsp;&nbsp;&nbsp;&nbsp;禁里端宜奉朝事，幕中那得尚平趋。
<br>&nbsp;&nbsp;&nbsp;&nbsp;临流置酒高人意，叩户求诗俗士无。
<br>&nbsp;&nbsp;&nbsp;&nbsp;迨此何妨屡还往，可人况不费招呼。
<br>
<br>赵蕃?蕃与斯远季奕同生于十二月蕃初五日季奕初十日斯远十八日近辱季奕
<br>&nbsp;&nbsp;&nbsp;&nbsp;徐子崖根竹，风雪不掩绿。
<br>&nbsp;&nbsp;&nbsp;&nbsp;郑子谷中兰，冰霜已腾馥。
<br>&nbsp;&nbsp;&nbsp;&nbsp;二子有此风，宜尔生穷冬。
<br>&nbsp;&nbsp;&nbsp;&nbsp;我独何为者，飘然直转蓬。
<br>
<br>赵蕃?蕃与斯远季奕同生于十二月蕃初五日季奕初十日斯远十八日近辱季奕
<br>&nbsp;&nbsp;&nbsp;&nbsp;郑子才不痚，徐子文甚勇。
<br>&nbsp;&nbsp;&nbsp;&nbsp;一旦召严徐，一旦策晁董。
<br>&nbsp;&nbsp;&nbsp;&nbsp;去年萧寺中，杯酒兼旬同。
<br>&nbsp;&nbsp;&nbsp;&nbsp;间阔见难合，况乎分悴丰。
<br>
<br>赵蕃?蕃欲为辰阳之行适寺簿先生以使事来武陵既获再侍又蒙俯用近者寄上
<br>&nbsp;&nbsp;&nbsp;&nbsp;岁事有丰俭，民情关悴荣。
<br>&nbsp;&nbsp;&nbsp;&nbsp;蓄储虽具数，郡邑颇空名。
<br>&nbsp;&nbsp;&nbsp;&nbsp;为国深存虑，劳公作是行。
<br>&nbsp;&nbsp;&nbsp;&nbsp;违离频领引，邂逅复心倾。
<br>&nbsp;&nbsp;&nbsp;&nbsp;有志空前躅，无成愧此生。
<br>&nbsp;&nbsp;&nbsp;&nbsp;匆匆还进棹，覃查仅班荆。
<br>&nbsp;&nbsp;&nbsp;&nbsp;对雨埙篪句，看云手足情。
<br>&nbsp;&nbsp;&nbsp;&nbsp;千林唤归去，一雨劝催耕。
<br>
<br>赵蕃?反禽言二首
<br>&nbsp;&nbsp;&nbsp;&nbsp;雨后翛然欲变秋，意捐絺綌揽衣裘。
<br>&nbsp;&nbsp;&nbsp;&nbsp;林间脱裦催人急，时有炎凉底过忧。
<br>
<br>赵蕃?反禽言二首
<br>&nbsp;&nbsp;&nbsp;&nbsp;御雨无过以瓦为，古人朴直致君辞。
<br>&nbsp;&nbsp;&nbsp;&nbsp;我今闭户疏还往，滑滑从深三尺泥。
<br>
<br>赵蕃?反舌
<br>&nbsp;&nbsp;&nbsp;&nbsp;卧闻百舌鸣春风，起睇檐间惟见一。
<br>&nbsp;&nbsp;&nbsp;&nbsp;自惊夫岂鬼神欤，久立恍然神未释。
<br>&nbsp;&nbsp;&nbsp;&nbsp;人能化鸟旧所传，断以不疑因杜鹃。
<br>&nbsp;&nbsp;&nbsp;&nbsp;尔今变化自何物，傥匪败家由败国。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;
<br>赵蕃?饭枫桥铺
<br>&nbsp;&nbsp;&nbsp;&nbsp;只堠复双堠，晨鸡仍午鸡。
<br>&nbsp;&nbsp;&nbsp;&nbsp;春风空浩浩，客意只凄凄。
<br>&nbsp;&nbsp;&nbsp;&nbsp;驱我因微禄，言归欠薄畦。
<br>&nbsp;&nbsp;&nbsp;&nbsp;有怀无与共，聊以命诗题。
<br>
<br>赵蕃?饭后独立寺门颇见摇落之境欲收以诗大费弹压仅得二首
<br>&nbsp;&nbsp;&nbsp;&nbsp;作诗无远到，伫立有深思。
<br>&nbsp;&nbsp;&nbsp;&nbsp;集此溪山趣，充吾耳目资。
<br>&nbsp;&nbsp;&nbsp;&nbsp;唐虞紫微论，苏李少陵诗。
<br>&nbsp;&nbsp;&nbsp;&nbsp;落落心虽在，茫茫力已疲。
<br>
<br>赵蕃?饭后独立寺门颇见摇落之境欲收以诗大费弹压仅得二首
<br>&nbsp;&nbsp;&nbsp;&nbsp;起望若有得，欲言殊费辞。
<br>&nbsp;&nbsp;&nbsp;&nbsp;冥搜累肝肾，凝想见须眉。
<br>&nbsp;&nbsp;&nbsp;&nbsp;此乐谁能愈，虽贫自勿疑。
<br>&nbsp;&nbsp;&nbsp;&nbsp;是身宁大谬，无事及诸儿。
<br>
<br>赵蕃?范参政自建康得资政宫祠六诗寄呈
<br>&nbsp;&nbsp;&nbsp;&nbsp;闻道石湖天下奇，城南未数阆州稀。
<br>&nbsp;&nbsp;&nbsp;&nbsp;江山胜处世或有，只欠若人相发挥。
<br>
<br>赵蕃?范参政自建康得资政宫祠六诗寄呈
<br>&nbsp;&nbsp;&nbsp;&nbsp;细思不是乞身难，政为贫贤不放閒。
<br>&nbsp;&nbsp;&nbsp;&nbsp;奏疏比闻频叩阙，诏恩今见许还山。
<br>
<br>赵蕃?范参政自建康得资政宫祠六诗寄呈
<br>&nbsp;&nbsp;&nbsp;&nbsp;山处如公亦甚都，不携西子不思鲈。
<br>&nbsp;&nbsp;&nbsp;&nbsp;三高异日当为四，不见方严与范俱。
<br>
<br>赵蕃?范参政自建康得资政宫祠六诗寄呈
<br>&nbsp;&nbsp;&nbsp;&nbsp;一再将书托置邮，渺然殊未亦湛浮。
<br>&nbsp;&nbsp;&nbsp;&nbsp;平生愿识才能见，别去于今岁又周。
<br>
<br>赵蕃?范参政自建康得资政宫祠六诗寄呈
<br>&nbsp;&nbsp;&nbsp;&nbsp;风月沧浪自逐臣，烟波甫里亦遗民。
<br>&nbsp;&nbsp;&nbsp;&nbsp;未闻官号大学士，辞逊雍容得退身。
<br>
<br>赵蕃?范参政自建康得资政宫祠六诗寄呈
<br>&nbsp;&nbsp;&nbsp;&nbsp;我梦石湖堂上书，烟云鸥鸟不关渠。
<br>&nbsp;&nbsp;&nbsp;&nbsp;奥篇隐帙诚难了，辞愿一鸱开鏁鱼。
<br>
<br>赵蕃?范湘监务许惠其父盘溪居士诗先往数语焉
<br>&nbsp;&nbsp;&nbsp;&nbsp;国朝几名家，在蜀苏与范。
<br>&nbsp;&nbsp;&nbsp;&nbsp;斯文何与人，竟作南荒窜。
<br>&nbsp;&nbsp;&nbsp;&nbsp;盘溪诸子行，少小便精悍。
<br>&nbsp;&nbsp;&nbsp;&nbsp;早从宜州游，句法悟骨换。
<br>&nbsp;&nbsp;&nbsp;&nbsp;官称薄如纸，名盖越千万。
<br>&nbsp;&nbsp;&nbsp;&nbsp;我为余杭役，识子非楚产。
<br>&nbsp;&nbsp;&nbsp;&nbsp;姓名问即识，一笑冰已泮。
<br>&nbsp;&nbsp;&nbsp;&nbsp;长哦乃翁诗，亹亹无间断。
<br>&nbsp;&nbsp;&nbsp;&nbsp;使我倾耳听，妙处惊辄叹。
<br>&nbsp;&nbsp;&nbsp;&nbsp;前辈今远矣，俗眼易作玩。
<br>&nbsp;&nbsp;&nbsp;&nbsp;大轴许见遗，此赐安敢慢。
<br>&nbsp;&nbsp;&nbsp;&nbsp;行囊政尔空，得此吾无患。
<br>
<br>赵蕃?方池
<br>&nbsp;&nbsp;&nbsp;&nbsp;藻荇参遮面，菰蒲耸立隅。
<br>&nbsp;&nbsp;&nbsp;&nbsp;飞来双野鸭，几幅画成图。
<br>
<br>赵蕃?访白鹤山祥云观
<br>&nbsp;&nbsp;&nbsp;&nbsp;白鹤空鸣鹤，祥云只乱云。
<br>&nbsp;&nbsp;&nbsp;&nbsp;流传因长老，纪载未前闻。
<br>&nbsp;&nbsp;&nbsp;&nbsp;步屐欣逢胜，题诗愧不文。
<br>&nbsp;&nbsp;&nbsp;&nbsp;林园犹午雨，墟落遽斜曛。
<br>
<br>赵蕃?访梅殊未有开意
<br>&nbsp;&nbsp;&nbsp;&nbsp;不惮朝寒起杖藜，问梅随往到山蹊。
<br>&nbsp;&nbsp;&nbsp;&nbsp;枯根半死苔痕剥，细蕾深藏藤刺迷。
<br>&nbsp;&nbsp;&nbsp;&nbsp;倚市悬知无正态，入空还恐见深挤。
<br>&nbsp;&nbsp;&nbsp;&nbsp;幽居空谷端事愧，顾叹诗无老手题。
<br>
<br>赵蕃?访梅仙宅
<br>&nbsp;&nbsp;&nbsp;&nbsp;山林岂真遁，江海讵忘君。
<br>&nbsp;&nbsp;&nbsp;&nbsp;乘传既良已，变名诚有云。
<br>&nbsp;&nbsp;&nbsp;&nbsp;遗风故凛凛，异教莫纷纷。
<br>&nbsp;&nbsp;&nbsp;&nbsp;尚有十年臭，千年宁废薰。
<br>&nbsp;&nbsp;&nbsp;&nbsp;蓬藋暗成径，树林深拥门。
<br>&nbsp;&nbsp;&nbsp;&nbsp;人言旧宅是，乱绝古碑存。
<br>&nbsp;&nbsp;&nbsp;&nbsp;渺渺烟霞趣，萧萧风雨昏。
<br>&nbsp;&nbsp;&nbsp;&nbsp;何从觅遗蜕，但可赋招魂。
<br>
<br>赵蕃?访孙子进子肃于黄堰
<br>&nbsp;&nbsp;&nbsp;&nbsp;茅屋啼鸡日过中，小舟随问曲能通。
<br>&nbsp;&nbsp;&nbsp;&nbsp;遥遥黄堰忽重到，落落白头今一翁。
<br>&nbsp;&nbsp;&nbsp;&nbsp;别后每怀音问阔，见时还许笑言同。
<br>&nbsp;&nbsp;&nbsp;&nbsp;倡予和汝平生事，惆怅春风又起鸿。
<br>
<br>赵蕃?访韦丈叔能于严州西溪门外
<br>&nbsp;&nbsp;&nbsp;&nbsp;春王正月附人书，踵报祠官赋遂初。
<br>&nbsp;&nbsp;&nbsp;&nbsp;到处频成询所寓，忽能为说已谋居。
<br>&nbsp;&nbsp;&nbsp;&nbsp;苏州旧日诗无敌，严濑从来画不如。
<br>&nbsp;&nbsp;&nbsp;&nbsp;东馆轻舟虽若驶，可辞蹑履到阶除。
<br>
<br>赵蕃?放舟始作
<br>&nbsp;&nbsp;&nbsp;&nbsp;扁舟落吾手，远役怆余心。
<br>&nbsp;&nbsp;&nbsp;&nbsp;道路经地数，秋风日夜深。
<br>&nbsp;&nbsp;&nbsp;&nbsp;青林向摇落，白发益侵寻。
<br>&nbsp;&nbsp;&nbsp;&nbsp;况说潇湘去，仍怀屈贾吟。
<br>
<br>赵蕃?分界舖爱直驿张安国因杉制名而驿之前有老梅一株不知安国何为舍彼
<br>&nbsp;&nbsp;&nbsp;&nbsp;杉自谁人种，梅从何代栽。
<br>&nbsp;&nbsp;&nbsp;&nbsp;腹空雷有击，根古土无培。
<br>&nbsp;&nbsp;&nbsp;&nbsp;要是百年物，曾经几客来。
<br>&nbsp;&nbsp;&nbsp;&nbsp;直哉虽见录，清矣可遗材。
<br>
<br>赵蕃?分宜示沈弟
<br>&nbsp;&nbsp;&nbsp;&nbsp;水后虽颓圮，江边不寂寥。
<br>&nbsp;&nbsp;&nbsp;&nbsp;嚣声收市井，落景见渔樵。
<br>&nbsp;&nbsp;&nbsp;&nbsp;喜我扁舟泊，劳君半道要。
<br>&nbsp;&nbsp;&nbsp;&nbsp;他乡惟表弟，兹语验今宵。
<br>
<br>赵蕃?丰城送成父弟还玉山三首
<br>&nbsp;&nbsp;&nbsp;&nbsp;溪上同舟送，江头独步归。
<br>&nbsp;&nbsp;&nbsp;&nbsp;秋风方落木，客路要添衣。
<br>&nbsp;&nbsp;&nbsp;&nbsp;故旧询安否，形容话瘠肥。
<br>&nbsp;&nbsp;&nbsp;&nbsp;吾行犹许远，尔去复谁依。
<br>
<br>赵蕃?丰城送成父弟还玉山三首
<br>&nbsp;&nbsp;&nbsp;&nbsp;酒薄仅饮湿，歌长欲泪垂。
<br>&nbsp;&nbsp;&nbsp;&nbsp;人皆有兄弟，我独困乖离。
<br>&nbsp;&nbsp;&nbsp;&nbsp;苦乏田园计，初非干谒资。
<br>&nbsp;&nbsp;&nbsp;&nbsp;途穷与计拙，千载少陵诗。
<br>
<br>赵蕃?丰城送成父弟还玉山三首
<br>&nbsp;&nbsp;&nbsp;&nbsp;调护山中竹，斧斤毋使侵。
<br>&nbsp;&nbsp;&nbsp;&nbsp;当门要移种，绕暂合分阴。
<br>&nbsp;&nbsp;&nbsp;&nbsp;诗去惭如锦，书来定抵金。
<br>&nbsp;&nbsp;&nbsp;&nbsp;上言说儿女，其次及山林。
<br>
<br>赵蕃?风
<br>&nbsp;&nbsp;&nbsp;&nbsp;逆风忽作大王雄，客岸淹留半日中。
<br>&nbsp;&nbsp;&nbsp;&nbsp;亭午却回张席去，向来骇浪亦潜空。
<br>
<br>赵蕃?风雨兼旬继之以雪作惜梅叹
<br>&nbsp;&nbsp;&nbsp;&nbsp;至宝横道惊路人，明珠白璧天不珍。
<br>&nbsp;&nbsp;&nbsp;&nbsp;风饕雪虐雨更打，委珠碎璧同泥尘。
<br>&nbsp;&nbsp;&nbsp;&nbsp;天生人材怨不以，天亦何心及于尔。
<br>&nbsp;&nbsp;&nbsp;&nbsp;不然明珠白璧当爱惜，忍使飘零至于此。
<br>
<br>赵蕃?冯守生日
<br>&nbsp;&nbsp;&nbsp;&nbsp;西汉冯君裔，康时万石家。
<br>&nbsp;&nbsp;&nbsp;&nbsp;治边清鼓角，劝课足桑麻。
<br>&nbsp;&nbsp;&nbsp;&nbsp;诞日今年再，欢声阖境哗。
<br>&nbsp;&nbsp;&nbsp;&nbsp;无言政长夏，亦可醉流霞。
<br>
<br>赵蕃?冯守生日
<br>&nbsp;&nbsp;&nbsp;&nbsp;报政期年外，里言朝夕间。
<br>&nbsp;&nbsp;&nbsp;&nbsp;省郎何太晚，召节看遄颁。
<br>&nbsp;&nbsp;&nbsp;&nbsp;屡上薰风殿，行参玉箂班。
<br>&nbsp;&nbsp;&nbsp;&nbsp;故应怜未掾，牢落尚群蛮。
<br>
<br>赵蕃?奉呈何叔信魏昭甫三首
<br>&nbsp;&nbsp;&nbsp;&nbsp;寒厅寂寞不知春，登眺招要藉所亲。
<br>&nbsp;&nbsp;&nbsp;&nbsp;始谓姑倾一杯酒，已焉颠倒白纶巾。
<br>
<br>赵蕃?奉呈何叔信魏昭甫三首
<br>&nbsp;&nbsp;&nbsp;&nbsp;梅花寂寞已飞仙，一夜春催杏欲然。
<br>&nbsp;&nbsp;&nbsp;&nbsp;老眼看花愁欲眩，却怜草色静芊芊。
<br>
<br>赵蕃?奉呈何叔信魏昭甫三首
<br>&nbsp;&nbsp;&nbsp;&nbsp;春风大属野樱朱，树树相望绮不如。
<br>&nbsp;&nbsp;&nbsp;&nbsp;却忆山家篱堑畔，十分春日付谁渠。
<br>
<br>赵蕃?奉寄斯远兼属文鼎处州子永提属五首
<br>&nbsp;&nbsp;&nbsp;&nbsp;吟诗日日数梅花，梅向飘零我返家。
<br>&nbsp;&nbsp;&nbsp;&nbsp;尚有北枝堪点检，君舟已泊岸头沙。
<br>
<br>赵蕃?奉寄斯远兼属文鼎处州子永提属五首
<br>&nbsp;&nbsp;&nbsp;&nbsp;水南佳处说吾州，塔庙相高竹树幽。
<br>&nbsp;&nbsp;&nbsp;&nbsp;落尽梅花雨方暗，垫巾无藉一来游。
<br>
<br>赵蕃?奉寄斯远兼属文鼎处州子永提属五首
<br>&nbsp;&nbsp;&nbsp;&nbsp;两贤堂下竹参天，雨后涓涓陆子泉。
<br>&nbsp;&nbsp;&nbsp;&nbsp;耆书难忘是曾吕，逸遗更取孟郊篇。
<br>
<br>赵蕃?奉寄斯远兼属文鼎处州子永提属五首
<br>&nbsp;&nbsp;&nbsp;&nbsp;几向余干觅介庵，骑鲸已去不容骖。
<br>&nbsp;&nbsp;&nbsp;&nbsp;流风付与南池主，何日约君相就谈。
<br>
<br>赵蕃?奉寄斯远兼属文鼎处州子永提属五首
<br>&nbsp;&nbsp;&nbsp;&nbsp;闻道当年五色裘，飘然又入帝王州。
<br>&nbsp;&nbsp;&nbsp;&nbsp;烦君一为问行李，早晚遣诗相报投。
<br>
<br>赵蕃?奉寄子耕簿公尊兄兼呈德化令君丞公二首
<br>&nbsp;&nbsp;&nbsp;&nbsp;近因周子出家书，乃得知君近起居。
<br>&nbsp;&nbsp;&nbsp;&nbsp;复道移官在城府，未知几度入匡庐。
<br>&nbsp;&nbsp;&nbsp;&nbsp;晋唐旧刻故存不，林壑幽人今有诸。
<br>&nbsp;&nbsp;&nbsp;&nbsp;想见经行屡成赋，不妨传写总遗余。
<br>
<br>赵蕃?奉寄子耕簿公尊兄兼呈德化令君丞公二首
<br>&nbsp;&nbsp;&nbsp;&nbsp;寄声江夏无双士，并谢蓝田不负丞。
<br>&nbsp;&nbsp;&nbsp;&nbsp;符檄经行有题赠，江湖别后欠缄縢。
<br>&nbsp;&nbsp;&nbsp;&nbsp;一时交旧半为土，老我鬓须逾可憎。
<br>&nbsp;&nbsp;&nbsp;&nbsp;独自对书思友益，夜窗长愧短檠灯。
<br>
<br>赵蕃?奉简钦止兼忆斯远
<br>&nbsp;&nbsp;&nbsp;&nbsp;前日丛篁苦蔽溪，只今檐与四山齐。
<br>&nbsp;&nbsp;&nbsp;&nbsp;裴回有句不能吐，要与乘凉一杖藜。
<br>
<br>赵蕃?奉简钦止兼忆斯远
<br>&nbsp;&nbsp;&nbsp;&nbsp;阿连闻说有归期，准拟俱来赋此诗。
<br>&nbsp;&nbsp;&nbsp;&nbsp;已是欲行还小住，纵令频合故伤离。
<br>
<br>赵蕃?奉简在伯四首
<br>&nbsp;&nbsp;&nbsp;&nbsp;渊明种秫有公田，郑老时时得酒钱。
<br>&nbsp;&nbsp;&nbsp;&nbsp;笑我作官浑乏此，自炊斗酒慰馋涎。
<br>
<br>赵蕃?奉简在伯四首
<br>&nbsp;&nbsp;&nbsp;&nbsp;先生自合饮官壶，野老端宜满眼酤。
<br>&nbsp;&nbsp;&nbsp;&nbsp;白酒酿成聊送汝，未知湿沫与江湖。
<br>
<br>赵蕃?奉简在伯四首
<br>&nbsp;&nbsp;&nbsp;&nbsp;书中旧学来禽帖，今日蛮州得饫尝。
<br>&nbsp;&nbsp;&nbsp;&nbsp;要与先生共咀嚼，更将煮蜜助甘香。
<br>
<br>赵蕃?奉简在伯四首
<br>&nbsp;&nbsp;&nbsp;&nbsp;落日余霞已自奇，况于人静月明时。
<br>&nbsp;&nbsp;&nbsp;&nbsp;重城著我非无意，前遣先生独赋诗。
<br>
<br>赵蕃?奉思斯远兄成诗以寄
<br>&nbsp;&nbsp;&nbsp;&nbsp;丛丛庭前萱，叶叶檐外蕉。
<br>&nbsp;&nbsp;&nbsp;&nbsp;何曾百忧释，但觉中心焦。
<br>&nbsp;&nbsp;&nbsp;&nbsp;故人在何许，山川极吴楚。
<br>&nbsp;&nbsp;&nbsp;&nbsp;大江涌奔腾，重湖互吞吐。
<br>&nbsp;&nbsp;&nbsp;&nbsp;别来书不至，更望诗能寄。
<br>&nbsp;&nbsp;&nbsp;&nbsp;相从志若河，相去有如此。
<br>&nbsp;&nbsp;&nbsp;&nbsp;普天仰何大，一己俯何隘。
<br>&nbsp;&nbsp;&nbsp;&nbsp;胡为自罗网，无事忽投械。
<br>&nbsp;&nbsp;&nbsp;&nbsp;凭高政悠悠，思远忽不收。
<br>&nbsp;&nbsp;&nbsp;&nbsp;归来重有感，立壁成幽幽。
<br>&nbsp;&nbsp;&nbsp;&nbsp;萱丛暗已敛，蕉叶抽未展。
<br>&nbsp;&nbsp;&nbsp;&nbsp;百忧攻余心，舐笔空喁噞。
<br>
<br>赵蕃?奉送纯父元之昆仲
<br>&nbsp;&nbsp;&nbsp;&nbsp;春江足风雨，雨里送江行。
<br>&nbsp;&nbsp;&nbsp;&nbsp;黄绶我白下，弦歌翁武城。
<br>&nbsp;&nbsp;&nbsp;&nbsp;题舆适兹地，捧檄重相并。
<br>&nbsp;&nbsp;&nbsp;&nbsp;邂逅得兄弟，从游成友生。
<br>&nbsp;&nbsp;&nbsp;&nbsp;临分皆有赠，虽病可忘情。
<br>&nbsp;&nbsp;&nbsp;&nbsp;中垒经穷旨，建安诗著名。
<br>&nbsp;&nbsp;&nbsp;&nbsp;绝知传世远，可但决科荣。
<br>&nbsp;&nbsp;&nbsp;&nbsp;江右连江左，相期茂厥声。
<br>
<br>赵蕃?奉送达之秘郎还豫章亲庭
<br>&nbsp;&nbsp;&nbsp;&nbsp;吾友不藏善，相逢过所闻。
<br>&nbsp;&nbsp;&nbsp;&nbsp;政兹欣再见，忽尔叹离群。
<br>&nbsp;&nbsp;&nbsp;&nbsp;举子名场事，躬行对处勋。
<br>&nbsp;&nbsp;&nbsp;&nbsp;相期在白首，勿漫蹑青云。
<br>
<br>赵蕃?奉赠子冉议郎老兄
<br>&nbsp;&nbsp;&nbsp;&nbsp;大阮谈诗数起予，为言小阮最怜渠。
<br>&nbsp;&nbsp;&nbsp;&nbsp;客中邂逅能君识，天外飘零孰我知。
<br>&nbsp;&nbsp;&nbsp;&nbsp;家世要谈京洛旧，古碑共阅汉唐余。
<br>&nbsp;&nbsp;&nbsp;&nbsp;所期共剪西窗烛，却值移家方借车。
<br>
<br>赵蕃?伏读时中胡公暮志辄用澹庵省斋铭诗之韵从仲威昆仲求本
<br>&nbsp;&nbsp;&nbsp;&nbsp;千年廉蔺凛犹寒，岂似乞人夸豆箪。
<br>&nbsp;&nbsp;&nbsp;&nbsp;经病汉儒颛学癖，义求秦火未烧残。
<br>&nbsp;&nbsp;&nbsp;&nbsp;名章可愧功言立，门名在君兄弟难。
<br>&nbsp;&nbsp;&nbsp;&nbsp;至宝独完元自贵，用轻宁事雀空弹。
<br>
<br>赵蕃?伏日
<br>&nbsp;&nbsp;&nbsp;&nbsp;热苦应伏至，风清非雨祥。
<br>&nbsp;&nbsp;&nbsp;&nbsp;那知潦未退，遽与旱相望。
<br>&nbsp;&nbsp;&nbsp;&nbsp;荷损无裳被，菊枯愆糗芳。
<br>&nbsp;&nbsp;&nbsp;&nbsp;农夫还噍我，汝事异吾忙。
<br>
<br>赵蕃?芙蓉道间二首
<br>&nbsp;&nbsp;&nbsp;&nbsp;芙蓉山上芙蓉尖，向人咫尺分毫纖。
<br>&nbsp;&nbsp;&nbsp;&nbsp;或如冠剑或鸟兽，令我左右烦窥觇。
<br>&nbsp;&nbsp;&nbsp;&nbsp;平生退之南山句，为渠持骋笔力严。
<br>&nbsp;&nbsp;&nbsp;&nbsp;那知刻画果办此，造物至是无留殓殲。
<br>
<br>赵蕃?芙蓉道间二首
<br>&nbsp;&nbsp;&nbsp;&nbsp;芙蓉山下芙蓉渡，历尽崔嵬何物路。
<br>&nbsp;&nbsp;&nbsp;&nbsp;更观溪水突人来，令我诗情杂欣惧。
<br>&nbsp;&nbsp;&nbsp;&nbsp;舆夫重说松原山，如此积雨应生湍。
<br>&nbsp;&nbsp;&nbsp;&nbsp;从来潢潦无根源，水收石露须臾间。
<br>
<br>赵蕃?抚州城外作
<br>&nbsp;&nbsp;&nbsp;&nbsp;城中一雨仅飘洒，城外此雨乃霈滂。
<br>&nbsp;&nbsp;&nbsp;&nbsp;分龙古语信不妄，不尔惠施何偏方。
<br>&nbsp;&nbsp;&nbsp;&nbsp;我行驱车一何忙，早起犹乘昨夜凉。
<br>&nbsp;&nbsp;&nbsp;&nbsp;旧闻既雨晴亦佳，岂但蕙叶蒙宠光。
<br>&nbsp;&nbsp;&nbsp;&nbsp;早禾已秀半且实，晚禾已作早禾长。
<br>&nbsp;&nbsp;&nbsp;&nbsp;不惟稻陇有佳色，菜畦苗叶相与昌。
<br>&nbsp;&nbsp;&nbsp;&nbsp;园丁采撷入城市，不用涤濯临沧浪。
<br>&nbsp;&nbsp;&nbsp;&nbsp;我虽无田岂无圃，归计不决空傍徨。
<br>&nbsp;&nbsp;&nbsp;&nbsp;翻怜买菜籴占米，烟火薰人官道傍。
<br>
<br>赵蕃?抚州初程夜寄孙温叟甘叔异
<br>&nbsp;&nbsp;&nbsp;&nbsp;水激成悲壮，星稀乍有无。
<br>&nbsp;&nbsp;&nbsp;&nbsp;店荒容托宿，酒远懒能沽。
<br>&nbsp;&nbsp;&nbsp;&nbsp;冉冉非今日，遑遑愧此途。
<br>&nbsp;&nbsp;&nbsp;&nbsp;孙甘两奇逸，萧飒旧怜吾。
<br>
<br>赵蕃?负暄
<br>&nbsp;&nbsp;&nbsp;&nbsp;天公知我寒无褐，惠以檐间百尺裘。
<br>&nbsp;&nbsp;&nbsp;&nbsp;挟纩固殊如是想，索衣不叹晚为谋。
<br>&nbsp;&nbsp;&nbsp;&nbsp;神融遽合庄周梦，意气俄乘竹叶舟。
<br>&nbsp;&nbsp;&nbsp;&nbsp;侧听屋山鸡正午，又愁寒雀暮啾啾。
<br>
<br>赵蕃?复次韵呈沅陵诸丈并怀在伯二首
<br>&nbsp;&nbsp;&nbsp;&nbsp;逸兴犹鸥白，残驱异犊黄。
<br>&nbsp;&nbsp;&nbsp;&nbsp;青衫漫蛮府，黄帽合鲈乡。
<br>&nbsp;&nbsp;&nbsp;&nbsp;既自老将至，何由心甚长。
<br>&nbsp;&nbsp;&nbsp;&nbsp;倘能藏斗酒，未暇博西凉。
<br>
<br>赵蕃?复次韵呈沅陵诸丈并怀在伯二首
<br>&nbsp;&nbsp;&nbsp;&nbsp;佳诗如隽永，余论敢雌黄。
<br>&nbsp;&nbsp;&nbsp;&nbsp;幸甚官同府，怀哉居择乡。
<br>&nbsp;&nbsp;&nbsp;&nbsp;江湖身固远，风月兴何长。
<br>&nbsp;&nbsp;&nbsp;&nbsp;勿作湘累吊，行赓殿阁凉。
<br>
<br>赵蕃?复游东湖题卢石
<br>&nbsp;&nbsp;&nbsp;&nbsp;云中不改苍苍色，春后宁同濯濯姿。
<br>&nbsp;&nbsp;&nbsp;&nbsp;欲为渠侬下转语，笔无潮力强题诗。
<br>
<br>赵蕃?富阳道中遇风感叹作
<br>&nbsp;&nbsp;&nbsp;&nbsp;回首江山旧，他年来往频。
<br>&nbsp;&nbsp;&nbsp;&nbsp;人谁无一饱，汝独值多辛。
<br>&nbsp;&nbsp;&nbsp;&nbsp;泛泛将何在，悠悠愧此身。
<br>&nbsp;&nbsp;&nbsp;&nbsp;怀哉松与菊，白露及时新。
<br>
<br>赵蕃?赋辰州东园水乡
<br>&nbsp;&nbsp;&nbsp;&nbsp;往日苍苔满废墙，只今新绿涨芳塘。
<br>&nbsp;&nbsp;&nbsp;&nbsp;不唯新种荷成柄，更复添栽柳作行。
<br>&nbsp;&nbsp;&nbsp;&nbsp;墨客休题洛神赋，主人政念水仙王。
<br>
<br>赵蕃?赋道傍菊
<br>&nbsp;&nbsp;&nbsp;&nbsp;园亭种菊只须多，多实相求半已讹。
<br>&nbsp;&nbsp;&nbsp;&nbsp;紫蔓弱茎真此物，顾埋林莽杂蓬莱。
<br>
<br>赵蕃?赋道傍菊
<br>&nbsp;&nbsp;&nbsp;&nbsp;世无元亮亦无诗，菊亦凄凉孰汝知。
<br>&nbsp;&nbsp;&nbsp;&nbsp;问我无诗宁爱菊，落英闻道可充饥。
<br>
<br>赵蕃?赋道傍菊
<br>&nbsp;&nbsp;&nbsp;&nbsp;山行渐欲堕荆榛，夹道黄花独尔新。
<br>&nbsp;&nbsp;&nbsp;&nbsp;野外篱边非失所，尚能寒眼动诗人。
<br>
<br>赵蕃?赋道傍菊
<br>&nbsp;&nbsp;&nbsp;&nbsp;三迳虽荒菊尚存，江东书到每伤神。
<br>&nbsp;&nbsp;&nbsp;&nbsp;七盘八叠辰州路，赖尔相看作故人。
<br>
<br>赵蕃?赋道傍菊
<br>&nbsp;&nbsp;&nbsp;&nbsp;日和犹有采花蜂，日冷凄然难为容。
<br>&nbsp;&nbsp;&nbsp;&nbsp;不以无人废芳事，政应兰薏与同宗。
<br>
<br>赵蕃?赋道傍菊
<br>&nbsp;&nbsp;&nbsp;&nbsp;黄菊花中黄蝶飞，似怜节晚怅余晖。
<br>&nbsp;&nbsp;&nbsp;&nbsp;春风桃李明年事，十月清霜何处归。
<br>
<br>赵蕃?赋胡达孝林霏五题
<br>&nbsp;&nbsp;&nbsp;&nbsp;老树绿相交，新林翠褭梢。
<br>&nbsp;&nbsp;&nbsp;&nbsp;童能奉巾盥，客有问推敲。
<br>&nbsp;&nbsp;&nbsp;&nbsp;香事身依佛，炊烟地远庖。
<br>&nbsp;&nbsp;&nbsp;&nbsp;浑疑宿雨在，不见晓禽嘲。
<br>
<br>赵蕃?赋刘子澄墨庄
<br>&nbsp;&nbsp;&nbsp;&nbsp;勤力汉疏傅，遗安庞德公。
<br>&nbsp;&nbsp;&nbsp;&nbsp;公家业异此，衰盛国应同。
<br>
<br>赵蕃?赋山居
<br>&nbsp;&nbsp;&nbsp;&nbsp;何谓雪名寮，应同立积腰。
<br>&nbsp;&nbsp;&nbsp;&nbsp;要为膏以润，不作晛而消。
<br>&nbsp;&nbsp;&nbsp;&nbsp;园小锄斯食，书多复不枵。
<br>&nbsp;&nbsp;&nbsp;&nbsp;青云附能显，况乃白云招。
<br>
<br>赵蕃?赋滕彦真家玉桂
<br>&nbsp;&nbsp;&nbsp;&nbsp;伏暑不可耐，所思惟执冰。
<br>&nbsp;&nbsp;&nbsp;&nbsp;常时月桂红，乃作素色凝。
<br>&nbsp;&nbsp;&nbsp;&nbsp;维南实炎方，草木气所凭。
<br>&nbsp;&nbsp;&nbsp;&nbsp;索馨与茉莉，玉色俱相仍。
<br>&nbsp;&nbsp;&nbsp;&nbsp;得非因月感，光射尚能乘。
<br>
<br>赵蕃?感归鸟
<br>&nbsp;&nbsp;&nbsp;&nbsp;鸟雀知既夕，相逢如择栖。
<br>&nbsp;&nbsp;&nbsp;&nbsp;嗟余独何者，失侣自东西。
<br>
<br>赵蕃?感怀
<br>&nbsp;&nbsp;&nbsp;&nbsp;重来快阁又三月，簿领不亲书得鑽。
<br>&nbsp;&nbsp;&nbsp;&nbsp;俸夺未妨衣屡典，年侵还是岁将阑。
<br>&nbsp;&nbsp;&nbsp;&nbsp;何当酒与伯仁对，更欲石从卢肇观。
<br>&nbsp;&nbsp;&nbsp;&nbsp;谁能放我听归去，内朝班冠长天官。
<br>
<br>赵蕃?感怀
<br>&nbsp;&nbsp;&nbsp;&nbsp;忆在儿童闻混融，江湖老矣再能逢。
<br>&nbsp;&nbsp;&nbsp;&nbsp;潮音遁伏门间虎，神骨峥嵘霜后松。
<br>&nbsp;&nbsp;&nbsp;&nbsp;粥饭暂应随愿力，井舂终可听吾从。
<br>&nbsp;&nbsp;&nbsp;&nbsp;萧滩滩上风帆发，引领白云何处峰。
<br>
<br>赵蕃?感怀二首
<br>&nbsp;&nbsp;&nbsp;&nbsp;无闻真已矣，曷不遂归哉。
<br>&nbsp;&nbsp;&nbsp;&nbsp;试问惠文治，何如三径开。
<br>&nbsp;&nbsp;&nbsp;&nbsp;人嗤曹是马，梦觉蚁安槐。
<br>&nbsp;&nbsp;&nbsp;&nbsp;得丧吾知已，讵得呼去年。
<br>
<br>赵蕃?感怀二首
<br>&nbsp;&nbsp;&nbsp;&nbsp;佳客与凉风，俱来破蕴隆。
<br>&nbsp;&nbsp;&nbsp;&nbsp;风流自江左，材秀又湘中。
<br>&nbsp;&nbsp;&nbsp;&nbsp;未暇嗟渠屈，端知慰我穷。
<br>&nbsp;&nbsp;&nbsp;&nbsp;囊钱叹元叔，斗酒羡无功。
<br>
<br>赵蕃?感怀五首
<br>&nbsp;&nbsp;&nbsp;&nbsp;新霜迫人寒，落叶无停枝。
<br>&nbsp;&nbsp;&nbsp;&nbsp;长夜不得旦，四壁崩莫维。
<br>&nbsp;&nbsp;&nbsp;&nbsp;床根蟋蟀亲，幽怨如陈辞。
<br>&nbsp;&nbsp;&nbsp;&nbsp;感我平生心，搔头半成丝。
<br>
<br>赵蕃?感怀五首
<br>&nbsp;&nbsp;&nbsp;&nbsp;木落无著叶，枯林多悲号。
<br>&nbsp;&nbsp;&nbsp;&nbsp;饥乌不得食，拾樵护遗巢。
<br>&nbsp;&nbsp;&nbsp;&nbsp;居人宁知悲，客子中心焦。
<br>&nbsp;&nbsp;&nbsp;&nbsp;故里一回首，山高水迢迢。
<br>
<br>赵蕃?感怀五首
<br>&nbsp;&nbsp;&nbsp;&nbsp;多病成早衰，忧苦相与并。
<br>&nbsp;&nbsp;&nbsp;&nbsp;嗜书不自知，欲视忘其盲。
<br>&nbsp;&nbsp;&nbsp;&nbsp;平生金石交，夜窗短灯檠。
<br>&nbsp;&nbsp;&nbsp;&nbsp;幽焰吐复灭，花寒终不荣。
<br>
<br>赵蕃?感怀五首
<br>&nbsp;&nbsp;&nbsp;&nbsp;短褐不御寒，哀哉不言贫。
<br>&nbsp;&nbsp;&nbsp;&nbsp;远客自多感，况此霜露晨。
<br>&nbsp;&nbsp;&nbsp;&nbsp;惋彼篱下菊，粲粲晚始新。
<br>&nbsp;&nbsp;&nbsp;&nbsp;余荣何足恃，枯槁同荆榛。
<br>
<br>赵蕃?感怀五首
<br>&nbsp;&nbsp;&nbsp;&nbsp;我生天地间，亦是天地民。
<br>&nbsp;&nbsp;&nbsp;&nbsp;造物苦见欺，轻薄随时人。
<br>&nbsp;&nbsp;&nbsp;&nbsp;抱道鄙富贵，徇势陵贱贫。
<br>&nbsp;&nbsp;&nbsp;&nbsp;声名自青史，骨肉终黄尘。
<br>
<br>赵蕃?感梅属周文显二首
<br>&nbsp;&nbsp;&nbsp;&nbsp;严冬今日更天风，我与梅花瘦骨同。
<br>&nbsp;&nbsp;&nbsp;&nbsp;我纵寒生犹附火，尔能孤立乱山中。
<br>
<br>赵蕃?感梅属周文显二首
<br>&nbsp;&nbsp;&nbsp;&nbsp;玉薄冰轻不自持，可能当此恶风吹。
<br>&nbsp;&nbsp;&nbsp;&nbsp;要适此物坚牢质，不比渠侬聏脆姿。
<br>
<br>赵蕃?感鬻箂者
<br>&nbsp;&nbsp;&nbsp;&nbsp;一寸葆萌茁，琅玕千尺姿。
<br>&nbsp;&nbsp;&nbsp;&nbsp;园翁不知翁，采掘竞刀锥。
<br>
<br>赵蕃?赣丞陈择之官满归清江追饯珠林
<br>&nbsp;&nbsp;&nbsp;&nbsp;经行此地几维舟，我亦飘零苦倦游。
<br>&nbsp;&nbsp;&nbsp;&nbsp;旱久未教梅破腊，霜迟留得划含秋。
<br>&nbsp;&nbsp;&nbsp;&nbsp;离怀不似残年促，细雨何如骤雪收。
<br>&nbsp;&nbsp;&nbsp;&nbsp;底事令人重分首，自兹出处恐殊谋。
<br>
<br>赵蕃?赣丞曾幼度相邀过明叔买江天阁幼度有诗明叔与成父弟皆和之亦次韵
<br>&nbsp;&nbsp;&nbsp;&nbsp;落本千山迥，空江一带横。
<br>&nbsp;&nbsp;&nbsp;&nbsp;画图非意匠，诗句亦天成。
<br>&nbsp;&nbsp;&nbsp;&nbsp;老我头今白，逢渠眼暂明。
<br>&nbsp;&nbsp;&nbsp;&nbsp;诘朝山岳隔，杯面莫多争。
<br>
<br>赵蕃?赣县道中有怀晦庵用江东日暮云为韵作五诗寄之
<br>&nbsp;&nbsp;&nbsp;&nbsp;我行向可许，贡江与章江。
<br>&nbsp;&nbsp;&nbsp;&nbsp;悠悠异所见，俗变服亦庞。
<br>&nbsp;&nbsp;&nbsp;&nbsp;定迁本中州，来南已殊邦。
<br>&nbsp;&nbsp;&nbsp;&nbsp;况此接荒服，寸心那得降。
<br>
<br>赵蕃?赣县道中有怀晦庵用江东日暮云为韵作五诗寄之
<br>&nbsp;&nbsp;&nbsp;&nbsp;此心如江水，日夜东复东。
<br>&nbsp;&nbsp;&nbsp;&nbsp;不惟爱吾庐，顾瞻几临风。
<br>&nbsp;&nbsp;&nbsp;&nbsp;向来御史驄。在我何得失，
<br>&nbsp;&nbsp;&nbsp;&nbsp;人自分悴丰。
<br>
<br>赵蕃?赣县道中有怀晦庵用江东日暮云为韵作五诗寄之
<br>&nbsp;&nbsp;&nbsp;&nbsp;自往一寄书，俯仰又许日。
<br>&nbsp;&nbsp;&nbsp;&nbsp;岂无东归便，值遇多卒卒。
<br>&nbsp;&nbsp;&nbsp;&nbsp;昔如马口衔，欲去随缓疾。
<br>&nbsp;&nbsp;&nbsp;&nbsp;今者身属人，动步窘刀笔。
<br>
<br>赵蕃?赣县道中有怀晦庵用江东日暮云为韵作五诗寄之
<br>&nbsp;&nbsp;&nbsp;&nbsp;去年过辞公，忽忽值春暮。
<br>&nbsp;&nbsp;&nbsp;&nbsp;及今复兹时，而公在何处。
<br>&nbsp;&nbsp;&nbsp;&nbsp;荆溪坡之居，濑上郊所赋。
<br>&nbsp;&nbsp;&nbsp;&nbsp;公能蹑高踪，我岂遗野趣。
<br>
<br>赵蕃?赣县道中有怀晦庵用江东日暮云为韵作五诗寄之
<br>&nbsp;&nbsp;&nbsp;&nbsp;半出未吐日，徐行欲归云。
<br>&nbsp;&nbsp;&nbsp;&nbsp;岂惟阴晴殊，政自凉燠分。
<br>&nbsp;&nbsp;&nbsp;&nbsp;物态故应尔，天机宁亦云。
<br>&nbsp;&nbsp;&nbsp;&nbsp;安得变淑气，尽为除楚氛。
<br>
<br>赵蕃?赣州出示马提刑留题麻姑山次韵
<br>&nbsp;&nbsp;&nbsp;&nbsp;发轫名山三十年，每逄佳处一悠然。
<br>&nbsp;&nbsp;&nbsp;&nbsp;独于此地欠行迹，始信兹游亦属天。
<br>&nbsp;&nbsp;&nbsp;&nbsp;坛记旧模唐刺史，句题今诵两诗仙。
<br>&nbsp;&nbsp;&nbsp;&nbsp;和篇末至夫何敢，势似求鱼乃木缘。
<br>
<br>赵蕃?告别晦庵晦庵有惜别语因用张志和答陆羽问作诗呈之
<br>&nbsp;&nbsp;&nbsp;&nbsp;负笈初忘道阻长，求船翻为岁奔忙。
<br>&nbsp;&nbsp;&nbsp;&nbsp;一尊故惜时重与，四海当知别未尝。
<br>&nbsp;&nbsp;&nbsp;&nbsp;渭北江东无异辙，太虚明月本同光。
<br>&nbsp;&nbsp;&nbsp;&nbsp;属公忽讳经为别，遣客仍知醉不忘。
<br>
<br>赵蕃?公择客于玉山簿尉之馆忽有挽为宜黄之行者公择过余谋之作诗呈公择
<br>&nbsp;&nbsp;&nbsp;&nbsp;我裾未洗闽山土，君驾柴车过茅宇。
<br>&nbsp;&nbsp;&nbsp;&nbsp;相从仅作一夕留，冒雨冲风何自苦。
<br>&nbsp;&nbsp;&nbsp;&nbsp;如君人才岂终滞，瑚琏要为清庙器。
<br>&nbsp;&nbsp;&nbsp;&nbsp;宜黄玉山俱作客，近湜何殊远居易。
<br>&nbsp;&nbsp;&nbsp;&nbsp;我贫不得为君谋，恐君远适关我忧。
<br>&nbsp;&nbsp;&nbsp;&nbsp;作诗寄示三径蒋，并简平生顾曲周。
<br>
<br>赵蕃?公择失期未至再督以诗
<br>&nbsp;&nbsp;&nbsp;&nbsp;作诗有病谁与说，读书有疑谁与决。
<br>&nbsp;&nbsp;&nbsp;&nbsp;思君只在百里间，底事相望若胡越。
<br>&nbsp;&nbsp;&nbsp;&nbsp;阿连报君有来期，候君未至趣以诗。
<br>&nbsp;&nbsp;&nbsp;&nbsp;想因故人意恋恋，故作去鲁行迟迟。
<br>
<br>赵蕃?公择这门告别口占送之
<br>&nbsp;&nbsp;&nbsp;&nbsp;平生几作送行诗，展卷常增别后思。
<br>&nbsp;&nbsp;&nbsp;&nbsp;我分无堪只贫贱，君才未免尚驱驱。
<br>&nbsp;&nbsp;&nbsp;&nbsp;江山此去虽多识，桃李何心亦念离。
<br>&nbsp;&nbsp;&nbsp;&nbsp;邂逅有人频寄字，要知安否慰孤覉。
<br>
<br>赵蕃?姑苏道中
<br>&nbsp;&nbsp;&nbsp;&nbsp;麦浪摇波柳映津，吴乡春色见今晨。
<br>&nbsp;&nbsp;&nbsp;&nbsp;欲将何以慰无赖，一酌浊醪如有神。
<br>
<br>赵蕃?孤雁三首
<br>&nbsp;&nbsp;&nbsp;&nbsp;孤雁哀哀叫晓霜，客衾如水待天光。
<br>&nbsp;&nbsp;&nbsp;&nbsp;不缘杜宇催归去，未信寒猿解断肠。
<br>
<br>赵蕃?孤雁三首
<br>&nbsp;&nbsp;&nbsp;&nbsp;孤雁哀哀叫晓云，半年为客叹离群。
<br>&nbsp;&nbsp;&nbsp;&nbsp;丁东幽佩别来久，断续清砧远不闻。
<br>
<br>赵蕃?孤雁三首
<br>&nbsp;&nbsp;&nbsp;&nbsp;孤雁哀哀叫晓洲，水长山远政悠悠。
<br>&nbsp;&nbsp;&nbsp;&nbsp;凶年未必稻粱足，巧中更防罹缴忧。
<br>
<br>赵蕃?古意二首
<br>&nbsp;&nbsp;&nbsp;&nbsp;齐王昔好竽，有客工鼓瑟。
<br>&nbsp;&nbsp;&nbsp;&nbsp;持之立王门，三年不得入。
<br>&nbsp;&nbsp;&nbsp;&nbsp;不知所好异，卒致遭怒叱。
<br>&nbsp;&nbsp;&nbsp;&nbsp;我今幸早计，归去无自逸。
<br>
<br>赵蕃?古意二首
<br>&nbsp;&nbsp;&nbsp;&nbsp;曾闻蜀道难，难于上青天。
<br>&nbsp;&nbsp;&nbsp;&nbsp;蜀道难何以，嵯峨剑门关。
<br>&nbsp;&nbsp;&nbsp;&nbsp;未抵翻阳湖，无风浪揿船。
<br>&nbsp;&nbsp;&nbsp;&nbsp;脱身其早归，无污蛟鳄涎。
<br>
<br>赵蕃?观贾元放书迹寄其弟季承
<br>&nbsp;&nbsp;&nbsp;&nbsp;古寺荒凉客寓居，闭门百事付乘除。
<br>&nbsp;&nbsp;&nbsp;&nbsp;学知定力贫非病，诗见新功乐有余。
<br>&nbsp;&nbsp;&nbsp;&nbsp;化鹤已空今已矣，骑鲸何处问何如。
<br>&nbsp;&nbsp;&nbsp;&nbsp;追怀存没伤零落，底事秋来音讯疏。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;
<br>赵蕃?观田者有感而作
<br>&nbsp;&nbsp;&nbsp;&nbsp;白水田田满，青身处处高。
<br>&nbsp;&nbsp;&nbsp;&nbsp;雨滋无复旱，人喜不知劳。
<br>&nbsp;&nbsp;&nbsp;&nbsp;顾我方羇旅，徒能慕汝曹。
<br>&nbsp;&nbsp;&nbsp;&nbsp;丰年如可望，贱籴亦多遭。
<br>
<br>赵蕃?观王文之所藏荆公帖
<br>&nbsp;&nbsp;&nbsp;&nbsp;余行江左路，曾涉蒋山椒。
<br>&nbsp;&nbsp;&nbsp;&nbsp;野逸思乘蹇，仪型想冠貂。
<br>&nbsp;&nbsp;&nbsp;&nbsp;帖窥藏五世，诗续咏前朝。
<br>&nbsp;&nbsp;&nbsp;&nbsp;永日欣无斁，巾欹膝屡摇。
<br>
<br>赵蕃?观吴兴俞君新之作画于瑞竹俞君索诗漫兴四绝句
<br>&nbsp;&nbsp;&nbsp;&nbsp;我无岩壑姿，空有山林想。
<br>&nbsp;&nbsp;&nbsp;&nbsp;看君落笔时，形滞心已往。
<br>
<br>赵蕃?观吴兴俞君新之作画于瑞竹俞君索诗漫兴四绝句
<br>&nbsp;&nbsp;&nbsp;&nbsp;平生苕霅舟，略计忘几历。
<br>&nbsp;&nbsp;&nbsp;&nbsp;诗里不能收，付君医画癖。
<br>
<br>赵蕃?观吴兴俞君新之作画于瑞竹俞君索诗漫兴四绝句
<br>&nbsp;&nbsp;&nbsp;&nbsp;作画与作诗，妙处元同科。
<br>&nbsp;&nbsp;&nbsp;&nbsp;苟无自得处，当复奈渠何。
<br>
<br>赵蕃?观吴兴俞君新之作画于瑞竹俞君索诗漫兴四绝句
<br>&nbsp;&nbsp;&nbsp;&nbsp;烦君索我诗，我诗老不支。
<br>&nbsp;&nbsp;&nbsp;&nbsp;因君为作气，竟亦不能奇。
<br>
<br>赵蕃?观邢园梅偶成长句录呈上饶故人段元衡钧
<br>&nbsp;&nbsp;&nbsp;&nbsp;今年未省赋梅诗，疾病侵陵道路疲。
<br>&nbsp;&nbsp;&nbsp;&nbsp;两日喜逢新霁后，数株还见欲开时。
<br>&nbsp;&nbsp;&nbsp;&nbsp;色香于汝宁能尽，心迹如余只自知。
<br>&nbsp;&nbsp;&nbsp;&nbsp;不是新来苦耽酒，舍渠何以尉支离。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;草衣旧识牡丹碑，字字腾拿更倔奇。
<br>&nbsp;&nbsp;&nbsp;&nbsp;我亦参军成潦倒，愧无笔力欠渠诗。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;苏公书法自颜行，犹谓蔡公居第一。
<br>&nbsp;&nbsp;&nbsp;&nbsp;我穷颇亦类贾胡，笔势翩翩疑可识。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;世人竞写襄阳字，政似云师太白诗。
<br>&nbsp;&nbsp;&nbsp;&nbsp;才匪若人宁躐等，自颠自醉只成痴。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;旷怀谁不作山游，谁似柳州谈永州。
<br>&nbsp;&nbsp;&nbsp;&nbsp;何能乞我一片石，刻此数纸具传流。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;万竹阴中屋数间，几回剥啄叩柴关。
<br>&nbsp;&nbsp;&nbsp;&nbsp;忽开短纸霜雪干，如对照人冰玉颜。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;误笔犹能作牸牛，信知书画本同流。
<br>&nbsp;&nbsp;&nbsp;&nbsp;不惟下笔苏仙似，更似斯人不可求。
<br>
<br>赵蕃?观徐复州家书画七首
<br>&nbsp;&nbsp;&nbsp;&nbsp;并竹作门亭得山，我来还值雪消残。
<br>&nbsp;&nbsp;&nbsp;&nbsp;江梅未有腊梅破，丈室不须香屈盘。
<br>
<br>赵蕃?观曾文清诗刻
<br>&nbsp;&nbsp;&nbsp;&nbsp;我访茶山公已仙，向人惟有竹苍然。
<br>&nbsp;&nbsp;&nbsp;&nbsp;摩挲欲问当时事，竹不能言风为传。
<br>
<br>赵蕃?观祝少林所藏画三首
<br>&nbsp;&nbsp;&nbsp;&nbsp;萧寺相从三十日，知君有画未曾窥。
<br>&nbsp;&nbsp;&nbsp;&nbsp;烟云过眼不收去，恰似凭栏立久时。
<br>
<br>赵蕃?观祝少林所藏画三首
<br>&nbsp;&nbsp;&nbsp;&nbsp;沈牛二可归耕去，百尾言之无乃多。
<br>&nbsp;&nbsp;&nbsp;&nbsp;安得神仙张果老，为君叱起满池阿。
<br>
<br>赵蕃?观祝少林所藏画三首
<br>&nbsp;&nbsp;&nbsp;&nbsp;吾祖曾为沙苑牧，有孙穷相合骑驴。
<br>&nbsp;&nbsp;&nbsp;&nbsp;朝来忽起驰驱兴，为见龙眠十马图。
<br>
<br>赵蕃?官池即事
<br>&nbsp;&nbsp;&nbsp;&nbsp;借薄虽兹驿，相羊赖此亭。
<br>&nbsp;&nbsp;&nbsp;&nbsp;鸟飞微破縠，鱼动暗冲萍。
<br>&nbsp;&nbsp;&nbsp;&nbsp;岂但忧怀惬，还能倦眼醒。
<br>&nbsp;&nbsp;&nbsp;&nbsp;独余春草梦，才尽不能灵。
<br>
<br>赵蕃?广平寺次孙子肃壁间韵
<br>&nbsp;&nbsp;&nbsp;&nbsp;野寺夙所历，山程行苦赊。
<br>&nbsp;&nbsp;&nbsp;&nbsp;桂荣秋剩馥，蓬勃旱吹沙。
<br>&nbsp;&nbsp;&nbsp;&nbsp;徒倚俄成久，飞腾已向斜。
<br>&nbsp;&nbsp;&nbsp;&nbsp;异时如问隐，此地亦吾家。
<br>
<br>赵蕃?广文先生送诗方思所以报之而未得忽鹂落庭树殆天与此韵也李君在傍
<br>&nbsp;&nbsp;&nbsp;&nbsp;黄妳能生睡，朱弦孰写忧。
<br>&nbsp;&nbsp;&nbsp;&nbsp;客居兹已病，归去合成谋。
<br>&nbsp;&nbsp;&nbsp;&nbsp;华岳虽遥吏，陶窗得素求。
<br>&nbsp;&nbsp;&nbsp;&nbsp;小舟何日具，湖水正漫洲。
<br>
<br>赵蕃?广文先生送诗方思所以报之而未得忽鹂落庭树殆天与此韵也李君在傍
<br>&nbsp;&nbsp;&nbsp;&nbsp;王子诗如照，滕侯隐似真。
<br>&nbsp;&nbsp;&nbsp;&nbsp;倘来宁取遇，居易若为屯。
<br>&nbsp;&nbsp;&nbsp;&nbsp;酬倡虽才始，风期自夙亲。
<br>&nbsp;&nbsp;&nbsp;&nbsp;江湖纵悠远，德盛罔非邻。
<br>
<br>赵蕃?归计未成不胜家山之思用元明山谷唱酬韵寄成父
<br>&nbsp;&nbsp;&nbsp;&nbsp;近来多病不饮酒，少日兴酣那计觞。
<br>&nbsp;&nbsp;&nbsp;&nbsp;当面背面从誉毁，覆手翻手分炎凉。
<br>&nbsp;&nbsp;&nbsp;&nbsp;老骥伏枥志千里，壮士悲歌泣数行。
<br>&nbsp;&nbsp;&nbsp;&nbsp;故里悠悠无远梦，寒猿历历断人肠。
<br>
<br>赵蕃?归近
<br>&nbsp;&nbsp;&nbsp;&nbsp;黄溪潭上晚风生，吹我孤舟直又横。
<br>&nbsp;&nbsp;&nbsp;&nbsp;归近尚余三十里，不妨待得月同行。
<br>
<br>赵蕃?归途
<br>&nbsp;&nbsp;&nbsp;&nbsp;篮舆伊轧又前村，何许风来洗睡昏。
<br>&nbsp;&nbsp;&nbsp;&nbsp;木落尽还山面目，旱深穷见水根源。
<br>&nbsp;&nbsp;&nbsp;&nbsp;相逢负担皆征利，难觅隐居躬灌园。
<br>&nbsp;&nbsp;&nbsp;&nbsp;归路苦长行易倦，断鸦残月记松门。
<br>
<br>赵蕃?归途
<br>&nbsp;&nbsp;&nbsp;&nbsp;招要非故约，谈笑偶然期。
<br>&nbsp;&nbsp;&nbsp;&nbsp;假日宁忧夜，徐行不用驰。
<br>&nbsp;&nbsp;&nbsp;&nbsp;吾曹欣窈窕，童骑苦逶迤。
<br>&nbsp;&nbsp;&nbsp;&nbsp;罢酌余樽酒，催成未了诗。
<br>&nbsp;&nbsp;&nbsp;&nbsp;事虽同栗里，宿乃异西枝。
<br>&nbsp;&nbsp;&nbsp;&nbsp;雨合泉如瀑，岚昏石似螭。
<br>&nbsp;&nbsp;&nbsp;&nbsp;兹游蕲可再，约友更携儿。
<br>
<br>赵蕃?归途马上二首
<br>&nbsp;&nbsp;&nbsp;&nbsp;兀兀真成去，悠悠莫自嫌。
<br>&nbsp;&nbsp;&nbsp;&nbsp;阳光施德惠，风力霁威严。
<br>&nbsp;&nbsp;&nbsp;&nbsp;不待投醪赐，端同挟纩兼。
<br>&nbsp;&nbsp;&nbsp;&nbsp;山林从尔老，岁月岂余淹。
<br>
<br>赵蕃?归途马上二首
<br>&nbsp;&nbsp;&nbsp;&nbsp;赤时江南少，黄花秋后开。
<br>&nbsp;&nbsp;&nbsp;&nbsp;禾场皆槀秸，茅屋半蒿莱。
<br>&nbsp;&nbsp;&nbsp;&nbsp;负日儿童乐，背人鸥鸟猜。
<br>&nbsp;&nbsp;&nbsp;&nbsp;归心已飘忽，鞭影顾裴徊。
<br>
<br>赵蕃?闺怨二首
<br>&nbsp;&nbsp;&nbsp;&nbsp;维南有佳人，实秉绝代色。
<br>&nbsp;&nbsp;&nbsp;&nbsp;幼闻妾妇道，不肯倾人国。
<br>&nbsp;&nbsp;&nbsp;&nbsp;幽居今过时，行媒迥无迹。
<br>&nbsp;&nbsp;&nbsp;&nbsp;世方求冶容，孰能知妇德。
<br>
<br>赵蕃?闺怨二首
<br>&nbsp;&nbsp;&nbsp;&nbsp;东邻有贤女，膏沐不加御。
<br>&nbsp;&nbsp;&nbsp;&nbsp;朝惟躬奉养，莫且趣机杼。
<br>&nbsp;&nbsp;&nbsp;&nbsp;曰贤嫁保晚，政坐一贫故。
<br>&nbsp;&nbsp;&nbsp;&nbsp;谁能币聘之，此女非傲妇。
<br>
<br>赵蕃?闺怨四首
<br>&nbsp;&nbsp;&nbsp;&nbsp;辞少不尽意，辞多还尽纸。
<br>&nbsp;&nbsp;&nbsp;&nbsp;纸尽意无穷，相思似流水。
<br>
<br>赵蕃?闺怨四首
<br>&nbsp;&nbsp;&nbsp;&nbsp;红芳不可待，绿荫忽已成。
<br>&nbsp;&nbsp;&nbsp;&nbsp;妾貌愧花好，郎姿如柳明。
<br>
<br>赵蕃?闺怨四首
<br>&nbsp;&nbsp;&nbsp;&nbsp;拟凭魂梦寻，苦恨山川远。
<br>&nbsp;&nbsp;&nbsp;&nbsp;山川远不愁，风吹梦魂断。
<br>
<br>赵蕃?闺怨四首
<br>&nbsp;&nbsp;&nbsp;&nbsp;风前挥珠泪，吹落春江去。
<br>&nbsp;&nbsp;&nbsp;&nbsp;日夜只东流，何时复西溯。
<br>
<br>赵蕃?贵溪出陆
<br>&nbsp;&nbsp;&nbsp;&nbsp;舍舟觅篮舆，意欲避搜句。
<br>&nbsp;&nbsp;&nbsp;&nbsp;那知花草香，不减江山助。
<br>&nbsp;&nbsp;&nbsp;&nbsp;霏霏雾将敛，兀兀村又度。
<br>&nbsp;&nbsp;&nbsp;&nbsp;长卿故倦游，征夫问前路。
<br>&nbsp;&nbsp;&nbsp;&nbsp;归欤亦何为，时哉正农务。
<br>
<br>赵蕃?贵溪隔岸有二岩仆旧游也闻子畅受秋租于彼以诗寄之
<br>&nbsp;&nbsp;&nbsp;&nbsp;黄岩崭绝人人居，徐岩蟠郁处士庐。
<br>&nbsp;&nbsp;&nbsp;&nbsp;扁舟半载泊南岸，折梅看雪频携壶。
<br>&nbsp;&nbsp;&nbsp;&nbsp;黄岩夹道松百株，风来迎送齐笙竽。
<br>&nbsp;&nbsp;&nbsp;&nbsp;坛崩殿古黄冠癯，悬岩石刻墨可模。
<br>&nbsp;&nbsp;&nbsp;&nbsp;徐岩触目多荒芜，啼啸往往纷鼪鼯。
<br>&nbsp;&nbsp;&nbsp;&nbsp;废基断砌或有无，名字不复知谁渠。
<br>&nbsp;&nbsp;&nbsp;&nbsp;闻君奉檄方受租，播糠眯目莫与娱。
<br>&nbsp;&nbsp;&nbsp;&nbsp;作诗为君道何如，寻幽速遣从骑驱。
<br>&nbsp;&nbsp;&nbsp;&nbsp;赋成孰寄当念吾，不用寒温枉素书。
<br>
<br>赵蕃?贵溪简李商叟方元直
<br>&nbsp;&nbsp;&nbsp;&nbsp;李侯佳句似阴铿，早向茶山识赣曾。
<br>&nbsp;&nbsp;&nbsp;&nbsp;涤器宁同长卿逸，闭门不学玉川憎。
<br>&nbsp;&nbsp;&nbsp;&nbsp;平居尚忆寻君去，南庙应还访我能。
<br>&nbsp;&nbsp;&nbsp;&nbsp;诗卷当时更谁与，玄英文采被云仍。
<br>
<br>赵蕃?过爱直驿次张安国韵
<br>&nbsp;&nbsp;&nbsp;&nbsp;亭然一何奇，枯者亦靡侧。
<br>&nbsp;&nbsp;&nbsp;&nbsp;虽经岁祀多，未觉霜霰迫。
<br>&nbsp;&nbsp;&nbsp;&nbsp;余行再此驿，尔故无变色。
<br>&nbsp;&nbsp;&nbsp;&nbsp;慨念题诗人，深为九泉客。
<br>&nbsp;&nbsp;&nbsp;&nbsp;泥深兀羸马，苔老迷旧刻。
<br>&nbsp;&nbsp;&nbsp;&nbsp;爱尔故苍苍，余今变为白。
<br>
<br>赵蕃?过秉文
<br>&nbsp;&nbsp;&nbsp;&nbsp;相过每饮必论诗，湿吻沫濡真自痴。
<br>&nbsp;&nbsp;&nbsp;&nbsp;名且不为身后计，意宁能问俗间疑。
<br>&nbsp;&nbsp;&nbsp;&nbsp;世皆竞取君公谓，我独何妨尔汝为。
<br>&nbsp;&nbsp;&nbsp;&nbsp;日暮剧谈殊未了，临分更为月迟迟。
<br>
<br>赵蕃?过陈莘叔尹因以赠之
<br>&nbsp;&nbsp;&nbsp;&nbsp;几从邢子问先友，相与谈公口不空。
<br>&nbsp;&nbsp;&nbsp;&nbsp;治狱尽心无诡论，挂冠犹健有高风。
<br>&nbsp;&nbsp;&nbsp;&nbsp;峥嵘正尔尚豪气，矍铄未应闲是翁。
<br>&nbsp;&nbsp;&nbsp;&nbsp;两月淹留见何晚，竹林松径暂时同。
<br>
<br>赵蕃?过从礼
<br>&nbsp;&nbsp;&nbsp;&nbsp;崖壁怒开张，盆山草木苍。
<br>&nbsp;&nbsp;&nbsp;&nbsp;高深类盘古，琐细亦禅房。
<br>&nbsp;&nbsp;&nbsp;&nbsp;雨润画粘壁，风微书散床。
<br>&nbsp;&nbsp;&nbsp;&nbsp;小留谈不恶，而我病成妨。
<br>
<br>赵蕃?过分水岭二首
<br>&nbsp;&nbsp;&nbsp;&nbsp;水激风仍疾，山丛日易收。
<br>&nbsp;&nbsp;&nbsp;&nbsp;才欣稍妍暖，忽恐变飕飕。
<br>&nbsp;&nbsp;&nbsp;&nbsp;久客奚多感，对兹真欲愁。
<br>&nbsp;&nbsp;&nbsp;&nbsp;无为尚絺綌，当复念衣裘。
<br>
<br>赵蕃?过分水岭二首
<br>&nbsp;&nbsp;&nbsp;&nbsp;不历闽山险，空云蜀道难。
<br>&nbsp;&nbsp;&nbsp;&nbsp;有泉皆瀑布，无路不纡盘。
<br>&nbsp;&nbsp;&nbsp;&nbsp;酒薄愁难破，诗成鼻为酸。
<br>&nbsp;&nbsp;&nbsp;&nbsp;举头唯见日，何处是长安。
<br>
<br>赵蕃?过丰城访甘叔异闻在曲江之矶头庵放舟过之棹未及弭迎劳之诗已至次
<br>&nbsp;&nbsp;&nbsp;&nbsp;竟日江行历抵寻，耸然高屋在深林。
<br>&nbsp;&nbsp;&nbsp;&nbsp;夷犹未觉矶头远，下上方知磴级深。
<br>&nbsp;&nbsp;&nbsp;&nbsp;好句已从天上落，快谈仍慰别来心。
<br>&nbsp;&nbsp;&nbsp;&nbsp;经行剩约重来见，岭海他年无雁音。
<br>
<br>赵蕃?过丰城见甘叔异怀孙温叟
<br>&nbsp;&nbsp;&nbsp;&nbsp;剑气当年属斗牛，散为人物尚南州。
<br>&nbsp;&nbsp;&nbsp;&nbsp;时平未可苏门隐，道在何卑幕府留。
<br>&nbsp;&nbsp;&nbsp;&nbsp;闻道为贤多受赏，未应此士独遗搜。
<br>&nbsp;&nbsp;&nbsp;&nbsp;经行不暇穷三径，邂逅羊求询旧游。
<br>
<br>赵蕃?过贵溪数里望月岩作
<br>&nbsp;&nbsp;&nbsp;&nbsp;宿雨洗清秋，行行早放舟。
<br>&nbsp;&nbsp;&nbsp;&nbsp;团团正林杪，隐隐半岩幽。
<br>&nbsp;&nbsp;&nbsp;&nbsp;永谢妖蟆食，宁须玉斧修。
<br>&nbsp;&nbsp;&nbsp;&nbsp;少微并婺女，何事独名州。
<br>
<br>赵蕃?过湖
<br>&nbsp;&nbsp;&nbsp;&nbsp;杯珓吉难同，开船得转风。
<br>&nbsp;&nbsp;&nbsp;&nbsp;无云仗神道，人厄匪天穷。
<br>
<br>赵蕃?过湖得便风舟甚驶
<br>&nbsp;&nbsp;&nbsp;&nbsp;鸟飞不尽水黏天，隐隐青山若个边。
<br>&nbsp;&nbsp;&nbsp;&nbsp;六幅蒲帆去如箭，江神有意特相怜。
<br>
<br>赵蕃?过湖偶题书于邬子之津
<br>&nbsp;&nbsp;&nbsp;&nbsp;洞庭厥大九州间，此地吞潴未觉悭。
<br>&nbsp;&nbsp;&nbsp;&nbsp;一抹远青为四望，亦云仿佛似君山。
<br>
<br>赵蕃?过黄狗步
<br>&nbsp;&nbsp;&nbsp;&nbsp;古步经黄狗，平沙隐白鸥。
<br>&nbsp;&nbsp;&nbsp;&nbsp;顺流翻逆浪，欲去若苛留。
<br>&nbsp;&nbsp;&nbsp;&nbsp;历历川原路，萧萧风雨秋。
<br>&nbsp;&nbsp;&nbsp;&nbsp;颓然怕看镜，白尽几分头。
<br>
<br>赵蕃?过吉水问萧伯和兄弟云在县四十里之罗陂远不及见以诗寄之并呈仲和
<br>&nbsp;&nbsp;&nbsp;&nbsp;忆昨携诗辱报诗，再来有约竟乖期。
<br>&nbsp;&nbsp;&nbsp;&nbsp;不应置我毋庸友，何自令人极所思。
<br>&nbsp;&nbsp;&nbsp;&nbsp;千里叶舟黄落后，一官斗粟倦游时。
<br>&nbsp;&nbsp;&nbsp;&nbsp;访寻不见萧齐处，风雨何由话别离。
<br>
<br>赵蕃?过介庵旧宅
<br>&nbsp;&nbsp;&nbsp;&nbsp;悠悠西州路，惨惨日暮云。
<br>&nbsp;&nbsp;&nbsp;&nbsp;天不憌此老，世孰张吾军。
<br>&nbsp;&nbsp;&nbsp;&nbsp;成都扬雄宅，青山太白坟。
<br>&nbsp;&nbsp;&nbsp;&nbsp;可怜车马迹，不如鸥鹭群。
<br>
<br>赵蕃?过邻家看菊乞之以归
<br>&nbsp;&nbsp;&nbsp;&nbsp;径荒空道菊犹存，岂不怀归病苦昏。
<br>&nbsp;&nbsp;&nbsp;&nbsp;乞得邻花有根拨，带泥栽著定州盆。
<br>
<br>赵蕃?过明叔有诗次韵
<br>&nbsp;&nbsp;&nbsp;&nbsp;出门无所诣，引兴独兹长。
<br>&nbsp;&nbsp;&nbsp;&nbsp;万事一杯酒，三春百草芳。
<br>&nbsp;&nbsp;&nbsp;&nbsp;暇能过巷隐，痴岂累官忙。
<br>&nbsp;&nbsp;&nbsp;&nbsp;久坐疑成晚，樵归渔返乡。
<br>
<br>赵蕃?过南昌以病不入城纵望偶题
<br>&nbsp;&nbsp;&nbsp;&nbsp;滕王阁上退之碑，徐孺祠中鲁直诗。
<br>&nbsp;&nbsp;&nbsp;&nbsp;往客欠游常系梦，今行缘病复愆期。
<br>&nbsp;&nbsp;&nbsp;&nbsp;霜雕南浦短长柳，云掩西山浓澹姿。
<br>&nbsp;&nbsp;&nbsp;&nbsp;落照有情增我恨，晚风无力度帆迟。
<br>
<br>赵蕃?过女儿浦
<br>&nbsp;&nbsp;&nbsp;&nbsp;青山峨峨耸髻鬟，流水瑟瑟鸣佩环。
<br>&nbsp;&nbsp;&nbsp;&nbsp;朝云暮雨在何许，秋月春风空自閒。
<br>&nbsp;&nbsp;&nbsp;&nbsp;予今老矣鬓且斑，行役殆遍江之南。
<br>&nbsp;&nbsp;&nbsp;&nbsp;旧游渺邈大姑石，吾家侧近丫头岩。
<br>
<br>赵蕃?过旁罗见灵山
<br>&nbsp;&nbsp;&nbsp;&nbsp;过得旁罗上下滩，望中青出是灵山。
<br>&nbsp;&nbsp;&nbsp;&nbsp;三年此地四来往，老矣向渠成厚颜。
<br>
<br>赵蕃?过钦止
<br>&nbsp;&nbsp;&nbsp;&nbsp;一饭肯留我，群书容恣繙。
<br>&nbsp;&nbsp;&nbsp;&nbsp;雨收还摵摵，云破复昏昏。
<br>&nbsp;&nbsp;&nbsp;&nbsp;山水琴中趣，桑麻野外论。
<br>&nbsp;&nbsp;&nbsp;&nbsp;淡交真有味，炎附卒成燔。
<br>
<br>赵蕃?过商叟林居蒙示半村诗集及曾吉父宏父王元法院诗卷因用前者奉简之
<br>&nbsp;&nbsp;&nbsp;&nbsp;只道诗家无续灯，半村今喜见孙曾。
<br>&nbsp;&nbsp;&nbsp;&nbsp;非关竽瑟异王好，自是文章多命憎。
<br>&nbsp;&nbsp;&nbsp;&nbsp;题赠向人无苦秘，流传后世岂无能。
<br>&nbsp;&nbsp;&nbsp;&nbsp;溪头剩欲连朝住，舟子催行底见仍。
<br>
<br>赵蕃?过商叟林居蒙示半村诗集及曾吉父宏父王元法院诗卷因用前者奉简之
<br>&nbsp;&nbsp;&nbsp;&nbsp;结交早日类知名，岂但当年王与曾。
<br>&nbsp;&nbsp;&nbsp;&nbsp;野鹜家鸡随所嗜，玉环飞燕讵宜憎。
<br>&nbsp;&nbsp;&nbsp;&nbsp;筌蹄久矣成深悟，驽马犹当勉未能。
<br>&nbsp;&nbsp;&nbsp;&nbsp;好取他山细摹刻，客来传写怕相仍。
<br>
<br>赵蕃?过上村庵二首
<br>&nbsp;&nbsp;&nbsp;&nbsp;朵朵艳红蕖，丛丛映碧芦。
<br>&nbsp;&nbsp;&nbsp;&nbsp;秋风见池沼，幽思发江湖。
<br>&nbsp;&nbsp;&nbsp;&nbsp;爱竹宁询主，行山得当图。
<br>&nbsp;&nbsp;&nbsp;&nbsp;弟同仍子侄，我友亦相俱。
<br>
<br>赵蕃?过上村庵二首
<br>&nbsp;&nbsp;&nbsp;&nbsp;秀色留金凤，余芳在木犀。
<br>&nbsp;&nbsp;&nbsp;&nbsp;日明能皜皜，风急似凄凄。
<br>&nbsp;&nbsp;&nbsp;&nbsp;野地犹飞蝶，深林亦啼鸡。
<br>&nbsp;&nbsp;&nbsp;&nbsp;居閒常却扫，安步辍扶藜。
<br>
<br>赵蕃?过生米市舣舟求浴望山巅有屋岿然至石岸数步宛转荒级榜日钓矶入门
<br>&nbsp;&nbsp;&nbsp;&nbsp;枕水危矶峙不流，是谁曾此被羊裘。
<br>&nbsp;&nbsp;&nbsp;&nbsp;遗踪几觅无从问，落日清风过树头。
<br>
<br>赵蕃?过生米市舣舟求浴望山巅有屋岿然至石岸数步宛转荒级榜日钓矶入门
<br>&nbsp;&nbsp;&nbsp;&nbsp;荒坛有柏翠参天，尽道栽从五代前。
<br>&nbsp;&nbsp;&nbsp;&nbsp;仙事茫茫真是否，试当风月听跫然。
<br>
<br>赵蕃?过石陂少焉至曲睹寺
<br>&nbsp;&nbsp;&nbsp;&nbsp;朝雨自应雨，晚晴真是晴。
<br>&nbsp;&nbsp;&nbsp;&nbsp;犹经水曲折，方得寺纡萦。
<br>&nbsp;&nbsp;&nbsp;&nbsp;鸟唤声何好，云归迹故经。
<br>&nbsp;&nbsp;&nbsp;&nbsp;青山能见导，破衲可无迎。
<br>
<br>赵蕃?过叔文园亭题于竹上
<br>&nbsp;&nbsp;&nbsp;&nbsp;一亭幽入径，万竹上参天。
<br>&nbsp;&nbsp;&nbsp;&nbsp;我欲成閒咏，君能起醉眠。
<br>&nbsp;&nbsp;&nbsp;&nbsp;清风谁为起，宿雨昼犹悬。
<br>&nbsp;&nbsp;&nbsp;&nbsp;莫砂此物聒，管弦非自然。
<br>
<br>赵蕃?过叔异曲江矶叔异已赴官矣题其壁
<br>&nbsp;&nbsp;&nbsp;&nbsp;故人去适梅花外，客子来哦桂树秋。
<br>&nbsp;&nbsp;&nbsp;&nbsp;欲寄一行无雁过，漫题数字答蛩幽。
<br>
<br>赵蕃?过水南甚早
<br>&nbsp;&nbsp;&nbsp;&nbsp;夜雨晓仅止，前山云未收。
<br>&nbsp;&nbsp;&nbsp;&nbsp;陂田飞宿鹭，社木唤晴鸠。
<br>&nbsp;&nbsp;&nbsp;&nbsp;云里浮图级，滩边贾客舟。
<br>&nbsp;&nbsp;&nbsp;&nbsp;故知山可住，不觉利能谋。
<br>
<br>赵蕃?过水寺
<br>&nbsp;&nbsp;&nbsp;&nbsp;步向溪南寺，行寻白社徐。
<br>&nbsp;&nbsp;&nbsp;&nbsp;只言犹作客，不悟已迁居。
<br>&nbsp;&nbsp;&nbsp;&nbsp;照壁诗无恙，当轩竹未痚。
<br>&nbsp;&nbsp;&nbsp;&nbsp;挂包蕲异日，我欲掇其余。
<br>
<br>赵蕃?过水寺
<br>&nbsp;&nbsp;&nbsp;&nbsp;未见南溪泛，一看洞府家。
<br>&nbsp;&nbsp;&nbsp;&nbsp;径荒冲暮雀，林静起栖鸦。
<br>&nbsp;&nbsp;&nbsp;&nbsp;锁钥何其密，推敲漫自加。
<br>&nbsp;&nbsp;&nbsp;&nbsp;及归已薄暮，渔火在园沙。
<br>
<br>赵蕃?过潼川之飞乌县见余干丞相题驿舍诗有感次韵
<br>&nbsp;&nbsp;&nbsp;&nbsp;道学元无伪，标名徒尔劳。
<br>&nbsp;&nbsp;&nbsp;&nbsp;孤忠天不管，一死世尤高。
<br>&nbsp;&nbsp;&nbsp;&nbsp;未洗边庭血，先焚董腹膏。
<br>&nbsp;&nbsp;&nbsp;&nbsp;乱离元有自，附壁为三号。
<br>
<br>赵蕃?过王宗臣允元园庐三首
<br>&nbsp;&nbsp;&nbsp;&nbsp;大梁城里王居士，园有江南数种梅。
<br>&nbsp;&nbsp;&nbsp;&nbsp;乱后只疑随刼火，那知移向此间来。
<br>
<br>赵蕃?过王宗臣允元园庐三首
<br>&nbsp;&nbsp;&nbsp;&nbsp;不但栽梅如昔人，诗名籍籍旧传闻。
<br>&nbsp;&nbsp;&nbsp;&nbsp;我来岂直为花设，倾倒相期出近文。
<br>
<br>赵蕃?过王宗臣允元园庐三首
<br>&nbsp;&nbsp;&nbsp;&nbsp;拟欲过君非一日，哭妻值我买船东。
<br>&nbsp;&nbsp;&nbsp;&nbsp;人事好乖有如此，转头今忽两春风。
<br>
<br>赵蕃?过吴江访尉曹李仲纯不值简寄之
<br>&nbsp;&nbsp;&nbsp;&nbsp;晓寻仙尉向吴江，闻道乘舟警吠厖。
<br>&nbsp;&nbsp;&nbsp;&nbsp;渔具画图赊面觌，松陵酬倡阻心降。
<br>&nbsp;&nbsp;&nbsp;&nbsp;因人尚拟它时寄，共看无因绝境双。
<br>&nbsp;&nbsp;&nbsp;&nbsp;二季一翁新作别，望君须遣候船窗。
<br>
<br>赵蕃?过西峰主人知出回访刘伯山不值云过黄永新也
<br>&nbsp;&nbsp;&nbsp;&nbsp;佛寺兴已尽，隐庐来不赊。
<br>&nbsp;&nbsp;&nbsp;&nbsp;雙基濒野水，瘦竹隐疏花。
<br>&nbsp;&nbsp;&nbsp;&nbsp;试挽添丁问，云过叔度家。
<br>&nbsp;&nbsp;&nbsp;&nbsp;清谈固难觅，渴肺颇思茶。
<br>
<br>赵蕃?过易简彦从
<br>&nbsp;&nbsp;&nbsp;&nbsp;雨从箂怒长，春雨阴暗成。
<br>&nbsp;&nbsp;&nbsp;&nbsp;关门有余暇，散帙不妨清。
<br>&nbsp;&nbsp;&nbsp;&nbsp;从仕亦何好，隐居无用名。
<br>&nbsp;&nbsp;&nbsp;&nbsp;悠然会心处，便欲寄吾生。
<br>
<br>赵蕃?过饮毕叔文家题其壁
<br>&nbsp;&nbsp;&nbsp;&nbsp;拟过君家看牡丹，数枝才及海棠看。
<br>&nbsp;&nbsp;&nbsp;&nbsp;百年旧事谁从说，杯酒相逢强自宽。
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
