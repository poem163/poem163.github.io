<HTML>
<HEAD>
<TITLE>全宋诗 卷483 - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangHou/">唐后诗选</a> <font color=4C4C4C>&gt;&gt; </font><a href="../../html/SongChao/">宋朝诗选</a> <FONT color=#BCB6A0>&gt;&gt;</font> 全宋诗 卷483</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>全宋诗 卷483</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-11-20&nbsp;&nbsp;文章类别:宋朝诗选&nbsp;&nbsp;阅读次数:<script language=javascript src="../../hits.php?articleid=7042"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'全宋诗 卷483')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[全宋诗 卷483]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 赵蕃?梅花绝句五首要明叔仲威同作
<br>&nbsp;&nbsp;&nbsp;&nbsp;谁能当此风霜面，政要渠侬铁石心。
<br>&nbsp;&nbsp;&nbsp;&nbsp;我亦苦吟羞不足，愿从千古觅遗香。
<br>
<br>赵蕃?梅花绝句五首要明叔仲威同作
<br>&nbsp;&nbsp;&nbsp;&nbsp;木犀犹假菊为裳，兰也仍须紫作章。
<br>&nbsp;&nbsp;&nbsp;&nbsp;不似梅花最高洁，温然全是玉之良。
<br>
<br>赵蕃?梅花绝句五首要明叔仲威同作
<br>&nbsp;&nbsp;&nbsp;&nbsp;傍观怪我底我病，不奈俗尘来败人。
<br>&nbsp;&nbsp;&nbsp;&nbsp;故人寄我山中信，竹故岁寒梅告春。
<br>
<br>赵蕃?梅花绝句五首要明叔仲威同作
<br>&nbsp;&nbsp;&nbsp;&nbsp;陈君胸中殊不粗，胡子舑甚语则腴。
<br>&nbsp;&nbsp;&nbsp;&nbsp;梅花佳处我不识，付与二妙烦追摹。
<br>
<br>赵蕃?梅花六首
<br>&nbsp;&nbsp;&nbsp;&nbsp;平生欠汝哦诗债，岁岁年年须要还。
<br>&nbsp;&nbsp;&nbsp;&nbsp;未至腊时先访问，已过春月尚跻攀。
<br>&nbsp;&nbsp;&nbsp;&nbsp;直从开后到落后，一问山间与水间。
<br>&nbsp;&nbsp;&nbsp;&nbsp;却笑渊明赋归去，庭柯日盼自怡颜。
<br>
<br>赵蕃?梅花六首
<br>&nbsp;&nbsp;&nbsp;&nbsp;全树婆娑夥匪奢，数枝纖瘦少尤佳。
<br>&nbsp;&nbsp;&nbsp;&nbsp;春风上苑吾何泰，落月孤村汝自嗟。
<br>&nbsp;&nbsp;&nbsp;&nbsp;定论要为尘外物，细看那是世间花。
<br>&nbsp;&nbsp;&nbsp;&nbsp;不然山谷能诗老。曷与山礬计等差。
<br>
<br>赵蕃?梅花六首
<br>&nbsp;&nbsp;&nbsp;&nbsp;劲草端能抗疾风，岁寒乃识后凋松。
<br>&nbsp;&nbsp;&nbsp;&nbsp;是知植物多尤异，更有梅花巧耐冬。
<br>&nbsp;&nbsp;&nbsp;&nbsp;青女素娥能莫逆，巽二滕六漫豪凶。
<br>&nbsp;&nbsp;&nbsp;&nbsp;嗟予自幸非枨欲，健语聊须发隗胸。
<br>
<br>赵蕃?梅花六首
<br>&nbsp;&nbsp;&nbsp;&nbsp;平生留落半天涯，处处逢梅是旧知。
<br>&nbsp;&nbsp;&nbsp;&nbsp;老树半侵江侧岸，疏枝斜出竹间篱。
<br>&nbsp;&nbsp;&nbsp;&nbsp;雪初霁处见鸦啄，水不波时观鹭窥。
<br>&nbsp;&nbsp;&nbsp;&nbsp;驰誉丹青非我事，旧游历历尚堪诗。
<br>
<br>赵蕃?梅花六首
<br>&nbsp;&nbsp;&nbsp;&nbsp;梅从何逊骤知名，句入林逋价转增。
<br>&nbsp;&nbsp;&nbsp;&nbsp;佳故品题因度远，暗能摸索为香凝。
<br>&nbsp;&nbsp;&nbsp;&nbsp;每逢陈迹空搔首，不见斯人但服膺。
<br>&nbsp;&nbsp;&nbsp;&nbsp;菊径依依怀靖节，瓜田草划念东陵。
<br>
<br>赵蕃?梅花六首
<br>&nbsp;&nbsp;&nbsp;&nbsp;画论形似已为非，牝牡那穷神骏姿。
<br>&nbsp;&nbsp;&nbsp;&nbsp;莫向眼前寻尺度，要从物外极观窥。
<br>&nbsp;&nbsp;&nbsp;&nbsp;山因雨雾青增黛，水为风纹绿起漪。
<br>&nbsp;&nbsp;&nbsp;&nbsp;以是于梅觅佳处，故应偏爱月明诗。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;寒雀萧萧冻不喧，背人缘底过颓垣。
<br>&nbsp;&nbsp;&nbsp;&nbsp;似矜玉粒堪充饱，啄破霜包无乃冤。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;疏篱半倒竹修修，下有冰泉断复流。
<br>&nbsp;&nbsp;&nbsp;&nbsp;此地著梅故差胜，杖藜何惜屡经丘。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;断崖修竹是吾庐，亦有梅花手自锄。
<br>&nbsp;&nbsp;&nbsp;&nbsp;岁晚平安久无报，不知春到又何如。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;风月悬知非俗物，与梅相对却成三。
<br>&nbsp;&nbsp;&nbsp;&nbsp;是中故有无穷意，曲几团蒲须细参。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;桃李纷纷倚市门，岂知幽谷有佳人。
<br>&nbsp;&nbsp;&nbsp;&nbsp;莫嗟一粒终无偶，人物谁知温太真。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;江上人家烟雨间，意行曾忆犯榛菅。
<br>&nbsp;&nbsp;&nbsp;&nbsp;只今冷落人谁问，输与白鸥相对閒。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;雨薄梅花似有情，定应怜我太饥生。
<br>&nbsp;&nbsp;&nbsp;&nbsp;不同玉屑和朝露，且效夕餐收落英。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;十里荆溪溪上梅，故人几日寄诗来。
<br>&nbsp;&nbsp;&nbsp;&nbsp;相应载酒裴回次，忆我去年同此杯。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;梅花佳处是孤影，月落参横真见之。
<br>&nbsp;&nbsp;&nbsp;&nbsp;几欲烦我为摹写，却愁才尽不能支。
<br>
<br>赵蕃?梅花十绝句
<br>&nbsp;&nbsp;&nbsp;&nbsp;松风亭下盛开时，曾辱苏仙与赋诗。
<br>&nbsp;&nbsp;&nbsp;&nbsp;今日折花怀此老，端如嗅菊念东篱。
<br>
<br>赵蕃?梅花用东坡惠州韵呈子进昆仲
<br>&nbsp;&nbsp;&nbsp;&nbsp;春风未著江南村，梅花有方先反魂。
<br>&nbsp;&nbsp;&nbsp;&nbsp;斓斑初疑霜集晓，烂漫忽若月挂昏。
<br>&nbsp;&nbsp;&nbsp;&nbsp;孤山寺下林逋宅，松风亭前东坡园。
<br>&nbsp;&nbsp;&nbsp;&nbsp;想应照水自愁绝，谁复好事来相温。
<br>&nbsp;&nbsp;&nbsp;&nbsp;我今居閒百无念，夜半始寝起及暾。
<br>&nbsp;&nbsp;&nbsp;&nbsp;欲拈堕蕊每攀树，要看落影长开门。
<br>&nbsp;&nbsp;&nbsp;&nbsp;东南文士推诸孙，妙处不在工语言。
<br>&nbsp;&nbsp;&nbsp;&nbsp;要于险韵出奇峭，敢云小技未为尊。
<br>
<br>赵蕃?梅林渡怀惠卿
<br>&nbsp;&nbsp;&nbsp;&nbsp;近城亦复多渔户，作吏聊须似马曹。
<br>&nbsp;&nbsp;&nbsp;&nbsp;更想周家江上屋，竹林梅树出檐高。
<br>
<br>赵蕃?梅落二首
<br>&nbsp;&nbsp;&nbsp;&nbsp;春风可是独嗔梅，不待飘零著雨催。
<br>&nbsp;&nbsp;&nbsp;&nbsp;我欲挽留无上策，戏拈落蕊荐芳醅。
<br>
<br>赵蕃?梅落二首
<br>&nbsp;&nbsp;&nbsp;&nbsp;春风次第归桃李，催得梅花一夜飞。
<br>&nbsp;&nbsp;&nbsp;&nbsp;时序匆匆几回首，即看红绽雨添肥。
<br>
<br>赵蕃?梅且尽作四十字
<br>&nbsp;&nbsp;&nbsp;&nbsp;江梅自癯瘠，挫抑岂多禁。
<br>&nbsp;&nbsp;&nbsp;&nbsp;未腊忧风雪，先春病雨阴。
<br>&nbsp;&nbsp;&nbsp;&nbsp;开时能慰眼，落去更关心。
<br>&nbsp;&nbsp;&nbsp;&nbsp;何以宽愁寂，村醪得屡斟。
<br>
<br>赵蕃?梅微开复题
<br>&nbsp;&nbsp;&nbsp;&nbsp;晨起浑无事，巡檐立久时。
<br>&nbsp;&nbsp;&nbsp;&nbsp;不惊新苦瘐，频忆旧题诗。
<br>&nbsp;&nbsp;&nbsp;&nbsp;次第开全树，搀先见一枝。
<br>&nbsp;&nbsp;&nbsp;&nbsp;故园春尚晚，折寄欲因谁。
<br>
<br>赵蕃?梅未开书四十字
<br>&nbsp;&nbsp;&nbsp;&nbsp;地与南荒接，梅花合早开。
<br>&nbsp;&nbsp;&nbsp;&nbsp;如何长至后，不见一杖来。
<br>&nbsp;&nbsp;&nbsp;&nbsp;政尔缘霜早，多应待雨催。
<br>&nbsp;&nbsp;&nbsp;&nbsp;檐边有独树，日绕故千回。
<br>
<br>赵蕃?梅已开犹未知之简斯远
<br>&nbsp;&nbsp;&nbsp;&nbsp;问梅颇复恨开迟，及至开时病不知。
<br>&nbsp;&nbsp;&nbsp;&nbsp;何自折来相料理，似怜一见苦参差。
<br>&nbsp;&nbsp;&nbsp;&nbsp;君今政草凌云赋，我又初无却月诗。
<br>&nbsp;&nbsp;&nbsp;&nbsp;风月孰于风日愈，要须一语为评之。
<br>
<br>赵蕃?梅骤开旋有落者
<br>&nbsp;&nbsp;&nbsp;&nbsp;强说岁寒姿，曾无旬浃期。
<br>&nbsp;&nbsp;&nbsp;&nbsp;多缘风日苦，休道雪霜欺。
<br>&nbsp;&nbsp;&nbsp;&nbsp;炯炯方怀璧，依俯遽泣岐。
<br>&nbsp;&nbsp;&nbsp;&nbsp;飘零陌上土，收拾卷中诗。
<br>
<br>赵蕃?闷坐
<br>&nbsp;&nbsp;&nbsp;&nbsp;天气欲阴还欲晴，病多愁绝两关情。
<br>&nbsp;&nbsp;&nbsp;&nbsp;梅花已是飘零尽，底事春风恨未平。
<br>
<br>赵蕃?闷坐
<br>&nbsp;&nbsp;&nbsp;&nbsp;天气欲晴还欲阴，强扶头起更岑岑。
<br>&nbsp;&nbsp;&nbsp;&nbsp;睡魔欲遣茶料理，政恐蔬肠不易禁。
<br>
<br>赵蕃?蒙斋
<br>&nbsp;&nbsp;&nbsp;&nbsp;崭岩郁郁势参天，下有幽幽百尺泉。
<br>&nbsp;&nbsp;&nbsp;&nbsp;浅汲宁容长蛙鲋，旱年端可洗蚳蝝。
<br>&nbsp;&nbsp;&nbsp;&nbsp;若人怀宝故如此，笑彼发蒙真易然。
<br>&nbsp;&nbsp;&nbsp;&nbsp;不但作诗能换骨，更知读易已忘筌。
<br>
<br>赵蕃?孟秋八日夜伯寿仲理过予同访俊步月入城南书院繇者渚上读书堂过蒙
<br>&nbsp;&nbsp;&nbsp;&nbsp;昨夕城南来，郁郁张园窥。
<br>&nbsp;&nbsp;&nbsp;&nbsp;坡头步荦确，墙下循委蛇。
<br>&nbsp;&nbsp;&nbsp;&nbsp;今夕复何夕，二妙爰集兹。
<br>&nbsp;&nbsp;&nbsp;&nbsp;重为南坡行，因作张园之。
<br>&nbsp;&nbsp;&nbsp;&nbsp;无风幽自凉，有月光仍滋。
<br>&nbsp;&nbsp;&nbsp;&nbsp;菱荇与草树，陆离间参差。
<br>&nbsp;&nbsp;&nbsp;&nbsp;卷云一举趾，濯清久支颐。
<br>&nbsp;&nbsp;&nbsp;&nbsp;空无十丈莲，湛此数顷池。
<br>&nbsp;&nbsp;&nbsp;&nbsp;堤柳有倒影，画手不可施。
<br>&nbsp;&nbsp;&nbsp;&nbsp;爱之不能已，遂许他夕期。
<br>&nbsp;&nbsp;&nbsp;&nbsp;昔人安在哉，万里鲸鱼骑。
<br>&nbsp;&nbsp;&nbsp;&nbsp;神游傥来欤，恍惚不可知。
<br>&nbsp;&nbsp;&nbsp;&nbsp;林园想巾履，编简遗书诗。
<br>&nbsp;&nbsp;&nbsp;&nbsp;怀人渺无尽，乐处翻成悲。
<br>
<br>赵蕃?觅应氏庵
<br>&nbsp;&nbsp;&nbsp;&nbsp;只知嫌湫隘，何意落崎岖。
<br>&nbsp;&nbsp;&nbsp;&nbsp;问路因居者，褰裳愧仆夫。
<br>&nbsp;&nbsp;&nbsp;&nbsp;恸曾怜阮籍，泣岂效杨朱。
<br>&nbsp;&nbsp;&nbsp;&nbsp;不费幽寻胜，宁思捷径趋。
<br>
<br>赵蕃?妙香院僧堂后路直临溪石台古松蟠其上松之下有足迹及石穴三十余浅
<br>&nbsp;&nbsp;&nbsp;&nbsp;台高十丈独株松，下有仙人旧履踪。
<br>&nbsp;&nbsp;&nbsp;&nbsp;三十二窠丹灶在，亦云数目应龟峰。
<br>
<br>赵蕃?妙香院僧堂后路直临溪石台古松蟠其上松之下有足迹及石穴三十余浅
<br>&nbsp;&nbsp;&nbsp;&nbsp;壁间石色隐青红，指似夭夭即此中。
<br>&nbsp;&nbsp;&nbsp;&nbsp;金石著文犹叵信，况堪传者自渔翁。
<br>
<br>赵蕃?闵雨
<br>&nbsp;&nbsp;&nbsp;&nbsp;青山本无垢，坐受瘴雾侵。
<br>&nbsp;&nbsp;&nbsp;&nbsp;马倦不加鞭，暑气令人昏。
<br>&nbsp;&nbsp;&nbsp;&nbsp;去年蝗为灾，千家百不存。
<br>&nbsp;&nbsp;&nbsp;&nbsp;流亡不自保，聚掠连诸村。
<br>&nbsp;&nbsp;&nbsp;&nbsp;闵闵望一雨，可招若敖魂。
<br>&nbsp;&nbsp;&nbsp;&nbsp;旱势复如此，早禾空如云。
<br>&nbsp;&nbsp;&nbsp;&nbsp;丰登数有常，赤子皆天民。
<br>&nbsp;&nbsp;&nbsp;&nbsp;惜此三尺雨，龙师恐不仁。
<br>&nbsp;&nbsp;&nbsp;&nbsp;禳秝古有法，至和格神人。
<br>&nbsp;&nbsp;&nbsp;&nbsp;不见东海郡，孝妇冤欲伸。
<br>
<br>赵蕃?明日复出城
<br>&nbsp;&nbsp;&nbsp;&nbsp;夜雨更连明，篮舆偶出城。
<br>&nbsp;&nbsp;&nbsp;&nbsp;田畴蓑笠事，江海鹭鸥盟。
<br>&nbsp;&nbsp;&nbsp;&nbsp;少小规微禄，侵寻愧老生。
<br>&nbsp;&nbsp;&nbsp;&nbsp;茝兰春渚满，桃李绿阴成。
<br>
<br>赵蕃?明日同数公复登山忽闻履声乃审知也携和诗三篇来复用韵作一首
<br>&nbsp;&nbsp;&nbsp;&nbsp;松简谡谡冲浮埃，跫然谁能为余来。
<br>&nbsp;&nbsp;&nbsp;&nbsp;凭高所历故已下，得君更觉争崔嵬。
<br>&nbsp;&nbsp;&nbsp;&nbsp;兹山不到近十载，频日能来已再回。
<br>&nbsp;&nbsp;&nbsp;&nbsp;人生万事每如此，而欲取必真愚哉。
<br>&nbsp;&nbsp;&nbsp;&nbsp;袖衔文书辱持似，快读不待纸尾开。
<br>&nbsp;&nbsp;&nbsp;&nbsp;金声讵须掷地出，隐隐自杂山风哀。
<br>&nbsp;&nbsp;&nbsp;&nbsp;吾曹用意果痴绝，非尔何以娱岁月。
<br>&nbsp;&nbsp;&nbsp;&nbsp;明当举似子王子，不但慰归仍赋别。
<br>
<br>赵蕃?明日雨不止风加甚
<br>&nbsp;&nbsp;&nbsp;&nbsp;大雨晓未止，疾风朝更颠。
<br>&nbsp;&nbsp;&nbsp;&nbsp;茅飞疏我屋，禾偃病民田。
<br>&nbsp;&nbsp;&nbsp;&nbsp;未可专时戾，多繇得地偏。
<br>&nbsp;&nbsp;&nbsp;&nbsp;虽然岂无念，衣薄尚无绵。
<br>
<br>赵蕃?明叔今日不过书斋
<br>&nbsp;&nbsp;&nbsp;&nbsp;竹屋深深昼亦阴，病多无复短长吟。
<br>&nbsp;&nbsp;&nbsp;&nbsp;三年肯往见君意，一日不来关我心。
<br>&nbsp;&nbsp;&nbsp;&nbsp;蝉噪未知秋日晚，雀投如识故枝深。
<br>&nbsp;&nbsp;&nbsp;&nbsp;残书乱帙慷能整，倚赖残樽尚可斟。
<br>
<br>赵蕃?明叔每见过不久辄去仲威尤难招致索居书事呈二君
<br>&nbsp;&nbsp;&nbsp;&nbsp;可人费招呼，奈此陈与胡。
<br>&nbsp;&nbsp;&nbsp;&nbsp;问事失昏忘，论诗辨精粗。
<br>&nbsp;&nbsp;&nbsp;&nbsp;清风不可绊，白日易成晡。
<br>&nbsp;&nbsp;&nbsp;&nbsp;欲睡难安枕，繙书得踞炉。
<br>&nbsp;&nbsp;&nbsp;&nbsp;聒人纷宿鸟，对面走饥鼯。
<br>&nbsp;&nbsp;&nbsp;&nbsp;啁哳聊容汝，睢盱反闯吾。
<br>&nbsp;&nbsp;&nbsp;&nbsp;宁无捕黄口，亦有聘貍奴。
<br>
<br>赵蕃?明叔送一丈黄菊
<br>&nbsp;&nbsp;&nbsp;&nbsp;菊开本丛丛，此种乃树树。
<br>&nbsp;&nbsp;&nbsp;&nbsp;尝闻一丈黄，直谓庄周寓。
<br>&nbsp;&nbsp;&nbsp;&nbsp;及兹锄移来，信可绳尺度。
<br>&nbsp;&nbsp;&nbsp;&nbsp;乃知太华莲，十丈语非误。
<br>&nbsp;&nbsp;&nbsp;&nbsp;陈君怯风景，酒尽不能酤。
<br>&nbsp;&nbsp;&nbsp;&nbsp;遗我遣我愁，仍须堕言句。
<br>&nbsp;&nbsp;&nbsp;&nbsp;更念贫无帷，何以致调护。
<br>
<br>赵蕃?明叔同舟见别于永和
<br>&nbsp;&nbsp;&nbsp;&nbsp;砲云忽作空中起，坐觉相顾移表里。
<br>&nbsp;&nbsp;&nbsp;&nbsp;儿曹厌静欣聚落，数问篙师行几里。
<br>&nbsp;&nbsp;&nbsp;&nbsp;人生到处如燕鸿，南北故怜无定耳。
<br>&nbsp;&nbsp;&nbsp;&nbsp;有时相与说旧游，此味犹如蠹书纸。
<br>&nbsp;&nbsp;&nbsp;&nbsp;秋风日夜催落水，我鬓半霜那足倚。
<br>&nbsp;&nbsp;&nbsp;&nbsp;况堪忽忽新悼亡，忍并高山对流水。
<br>&nbsp;&nbsp;&nbsp;&nbsp;陈侯于我四海人，气合能同旧州里。
<br>&nbsp;&nbsp;&nbsp;&nbsp;向来风雨懒出门，今乃江程劳玉趾。
<br>
<br>赵蕃?明叔以仆护箂不除作长句为调次韵
<br>&nbsp;&nbsp;&nbsp;&nbsp;春风逞夭邪，烂漫吹已足。
<br>&nbsp;&nbsp;&nbsp;&nbsp;维暮箂乃生，如乱更约束。
<br>&nbsp;&nbsp;&nbsp;&nbsp;吾人为之寄，讵可谩弗录。
<br>&nbsp;&nbsp;&nbsp;&nbsp;况其耿介姿，政已不可辱。
<br>&nbsp;&nbsp;&nbsp;&nbsp;去云解箨后，为我呈新绿。
<br>&nbsp;&nbsp;&nbsp;&nbsp;新诗急拜赐，句解先我欲。
<br>&nbsp;&nbsp;&nbsp;&nbsp;我岂儿女曹，抚玩斯同俗。
<br>&nbsp;&nbsp;&nbsp;&nbsp;又殊市井辈，猣利蕲尽劚。
<br>&nbsp;&nbsp;&nbsp;&nbsp;要当去留间，明见妨意曲。
<br>&nbsp;&nbsp;&nbsp;&nbsp;分饷可得多，但令舂脱粟。
<br>
<br>赵蕃?明叔用大字韵作诗见寄复用韵作七言一首答之
<br>&nbsp;&nbsp;&nbsp;&nbsp;人皆言君酒肠宽，我亦畏君诗胆大。
<br>&nbsp;&nbsp;&nbsp;&nbsp;有时长吸百川空，放意独扫千军败。
<br>&nbsp;&nbsp;&nbsp;&nbsp;不堪悠悠射马耳，颇愿渺渺骑鲸背。
<br>&nbsp;&nbsp;&nbsp;&nbsp;问君何如差乐否，愿窄江湖低华泰。
<br>
<br>赵蕃?明叔有语赠赣丞曾幼度次韵简明叔并寄幼度为明叔赋买江天诗
<br>&nbsp;&nbsp;&nbsp;&nbsp;诗成要落天地间，太虚明月相往还。
<br>&nbsp;&nbsp;&nbsp;&nbsp;声名或觉四海隘，身乃憔悴穷闭关。
<br>&nbsp;&nbsp;&nbsp;&nbsp;诗中妙理超生死，何但不以彼易此。
<br>&nbsp;&nbsp;&nbsp;&nbsp;我来白下岂徒然，簿书凫鹜非吾事。
<br>&nbsp;&nbsp;&nbsp;&nbsp;陈君一见投紵衣，刺天翼并青冥垂。
<br>&nbsp;&nbsp;&nbsp;&nbsp;楚人不误玉在璞，山川终用髐之犁。
<br>&nbsp;&nbsp;&nbsp;&nbsp;曾侯愿识今已后，因君示我诗到手。
<br>&nbsp;&nbsp;&nbsp;&nbsp;不惟我辈独识真，异馔珍羞甘众口。
<br>&nbsp;&nbsp;&nbsp;&nbsp;几思插翅飞堕前，漫看璧月缺复圆。
<br>&nbsp;&nbsp;&nbsp;&nbsp;符移催来定不远，拿音不见闻担肩。
<br>&nbsp;&nbsp;&nbsp;&nbsp;世人千金买婵娟，我视弃去如浮烟。
<br>&nbsp;&nbsp;&nbsp;&nbsp;万言杯水世所捐，顾欲赖以无穷传。
<br>
<br>赵蕃?莫万安生日
<br>&nbsp;&nbsp;&nbsp;&nbsp;员多阙少铨曹病，陛下用人多择令。
<br>&nbsp;&nbsp;&nbsp;&nbsp;公今秩满代未除，召节盍来人侧听。
<br>&nbsp;&nbsp;&nbsp;&nbsp;我知天意从民欲，要暖裦襦饱餐粥。
<br>&nbsp;&nbsp;&nbsp;&nbsp;遂令局促滞腾骧，百里孰如天下福。
<br>&nbsp;&nbsp;&nbsp;&nbsp;我官白下未识公，谣俗往往闻其风。
<br>&nbsp;&nbsp;&nbsp;&nbsp;坐移不作趋走怕，政喜官曹退食同。
<br>&nbsp;&nbsp;&nbsp;&nbsp;我尝从容听公说，劳心抚字催科拙。
<br>&nbsp;&nbsp;&nbsp;&nbsp;昔人如此号循良，叹息今时异途辙。
<br>&nbsp;&nbsp;&nbsp;&nbsp;虽然自有公论在，民之所言上其采。
<br>&nbsp;&nbsp;&nbsp;&nbsp;举觞不但祝长年，始立新秋甘雨霈。
<br>
<br>赵蕃?莫万安要平题知津阁
<br>&nbsp;&nbsp;&nbsp;&nbsp;势并江矶起，檐因佛屋高。
<br>&nbsp;&nbsp;&nbsp;&nbsp;青罗一萦带，石黛四周遭。
<br>&nbsp;&nbsp;&nbsp;&nbsp;谓我其留句，谁知老不豪。
<br>&nbsp;&nbsp;&nbsp;&nbsp;蹔来还亟去，岂亦病滔滔。
<br>
<br>赵蕃?莫万安以甘雨应候用社日韵作诗见贻次韵
<br>&nbsp;&nbsp;&nbsp;&nbsp;今君更乐皆农务，信有雨来晴便晴。
<br>&nbsp;&nbsp;&nbsp;&nbsp;宁似倦游伤逼仄，不堪终日屡昏明。
<br>&nbsp;&nbsp;&nbsp;&nbsp;归舟净绿不可唾，旧舍小滩浑欲平。
<br>&nbsp;&nbsp;&nbsp;&nbsp;元是江湖竿钓伴，可须钓叟自为名。
<br>
<br>赵蕃?木芙蓉
<br>&nbsp;&nbsp;&nbsp;&nbsp;三两芙蓉并水丛，向人能白亦能红。
<br>&nbsp;&nbsp;&nbsp;&nbsp;浩然不在芍药下，如何独占晚秋风。
<br>
<br>赵蕃?木犀四首
<br>&nbsp;&nbsp;&nbsp;&nbsp;细看秋露黄金蕊，不减春风白玉枝。
<br>&nbsp;&nbsp;&nbsp;&nbsp;人道江南富山水，江南山水富于斯。
<br>
<br>赵蕃?木犀四首
<br>&nbsp;&nbsp;&nbsp;&nbsp;人言山水钟人物，我道英灵属此花。
<br>&nbsp;&nbsp;&nbsp;&nbsp;枯死犹堪作香供，不同桃李混泥沙。
<br>
<br>赵蕃?木犀四首
<br>&nbsp;&nbsp;&nbsp;&nbsp;浪说西京斗大花，赤栏青幄五侯家。
<br>&nbsp;&nbsp;&nbsp;&nbsp;那知林下余幽物，雨打风吹不怨嗟。
<br>
<br>赵蕃?木犀四首
<br>&nbsp;&nbsp;&nbsp;&nbsp;我生天与山林相，不羡人间富贵花。
<br>&nbsp;&nbsp;&nbsp;&nbsp;折得幽芳顿何许，纸窗书屋伴煎茶。
<br>
<br>赵蕃?南风行十八日早作
<br>&nbsp;&nbsp;&nbsp;&nbsp;吾闻黄帝张乐洞庭野，始意庄生言故假。
<br>&nbsp;&nbsp;&nbsp;&nbsp;又闻湘灵鼓瑟进玄螭，亦意屈子夸厥辞。
<br>&nbsp;&nbsp;&nbsp;&nbsp;属行洞庭四月半，南风三日吹不断。
<br>&nbsp;&nbsp;&nbsp;&nbsp;黄昏犹是天陆离，午夜忽成云片段。
<br>&nbsp;&nbsp;&nbsp;&nbsp;病夫数起不知睡，数起侧听仍熟视。
<br>&nbsp;&nbsp;&nbsp;&nbsp;恍疑帝乐尚铿鍧，又谓湘弦发幽閟。
<br>&nbsp;&nbsp;&nbsp;&nbsp;乃知二子元非虚，吾闻自用耳目拘。
<br>&nbsp;&nbsp;&nbsp;&nbsp;须臾月落天向晓，依旧南风波浩渺。
<br>
<br>赵蕃?倪先辈送水仙一科数花
<br>&nbsp;&nbsp;&nbsp;&nbsp;倪郎知我愁无度，故遣水仙来叩关。
<br>&nbsp;&nbsp;&nbsp;&nbsp;悄悄如逢度相远，亭亭似直待夫还。
<br>&nbsp;&nbsp;&nbsp;&nbsp;飘流歌舞余杯斝，脱略簪笄失佩环。
<br>&nbsp;&nbsp;&nbsp;&nbsp;寒眼何堪重对此，一轩风月闭穷山。
<br>
<br>赵蕃?倪秀才惠橄榄二首
<br>&nbsp;&nbsp;&nbsp;&nbsp;故怜枉作近南官，南果何曾上客盘。
<br>&nbsp;&nbsp;&nbsp;&nbsp;橄榄忽来蕉作裹，欣然却作近乡看。
<br>
<br>赵蕃?倪秀才惠橄榄二首
<br>&nbsp;&nbsp;&nbsp;&nbsp;直道堪嗟故不容，更持谏味欲谁从。
<br>&nbsp;&nbsp;&nbsp;&nbsp;昏昏度日惟贪睡，茗椀聊充午后供。
<br>
<br>赵蕃?拟古
<br>&nbsp;&nbsp;&nbsp;&nbsp;松柏抱奇姿，自应能岁寒。
<br>&nbsp;&nbsp;&nbsp;&nbsp;篱菊盖小草，后雕良独难。
<br>&nbsp;&nbsp;&nbsp;&nbsp;谁云一时芳，顾将比春兰。
<br>&nbsp;&nbsp;&nbsp;&nbsp;兰开桃李际，菊傲风霜阑。
<br>
<br>赵蕃?廿二日题水南寺壁
<br>&nbsp;&nbsp;&nbsp;&nbsp;落花飞蝶两聁聁，二月清明雨后天。
<br>&nbsp;&nbsp;&nbsp;&nbsp;白酒一杯成坐睡，宿寒犹在未除绵。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;【卷20】
<br>
<br>赵蕃?念欲春游春既莫矣而在伯微恙不近杯勺作小诗代简便呈沅陵何邓二尉
<br>&nbsp;&nbsp;&nbsp;&nbsp;屡有一杯约，况今三月来。
<br>&nbsp;&nbsp;&nbsp;&nbsp;属君繙药裹，而我欠诗材。
<br>&nbsp;&nbsp;&nbsp;&nbsp;楚塞稀红蕊，僧坊剩绿苔。
<br>&nbsp;&nbsp;&nbsp;&nbsp;几时能出郭，分韵与徘徊。
<br>
<br>赵蕃?弄月亭
<br>&nbsp;&nbsp;&nbsp;&nbsp;明月故在天，何自堕此水。
<br>&nbsp;&nbsp;&nbsp;&nbsp;倘匪骑鲸人，孰能相料理。
<br>
<br>赵蕃?暖甚去绵衣
<br>&nbsp;&nbsp;&nbsp;&nbsp;谁道江南春有寒，未经社日衣能单。
<br>&nbsp;&nbsp;&nbsp;&nbsp;桑麻过雨日夜长，桃李因风高下残。
<br>&nbsp;&nbsp;&nbsp;&nbsp;旧说中州政如此，了知瘴气不能干。
<br>&nbsp;&nbsp;&nbsp;&nbsp;天公似悯斯民病，故体淳熙诏令宽。
<br>
<br>赵蕃?欧阳全真生日
<br>&nbsp;&nbsp;&nbsp;&nbsp;旧闻新喻学，面势如眉州。
<br>&nbsp;&nbsp;&nbsp;&nbsp;宜有妙人物，举世让一头。
<br>&nbsp;&nbsp;&nbsp;&nbsp;君于文忠公，谱牒明派流。
<br>&nbsp;&nbsp;&nbsp;&nbsp;当时山公启，有言曾未讎。
<br>&nbsp;&nbsp;&nbsp;&nbsp;在今人与门，推君两俱优。
<br>&nbsp;&nbsp;&nbsp;&nbsp;分教固罔外，首善乃所由。
<br>&nbsp;&nbsp;&nbsp;&nbsp;南见属初度，杯酒相献酬。
<br>&nbsp;&nbsp;&nbsp;&nbsp;愿君云间鹄，听我江上鸥。
<br>
<br>赵蕃?偶成
<br>&nbsp;&nbsp;&nbsp;&nbsp;落尽群芳未肯晴，重寻破褐尚寒生。
<br>&nbsp;&nbsp;&nbsp;&nbsp;风轻檐庑频来燕，雨合林园未有莺。
<br>&nbsp;&nbsp;&nbsp;&nbsp;慷慨董生悲不遇，萧条靖节赋閒情。
<br>&nbsp;&nbsp;&nbsp;&nbsp;倚楼看镜徒增叹，散发采薇真是清。
<br>
<br>赵蕃?偶得牡丹之白者赋之
<br>&nbsp;&nbsp;&nbsp;&nbsp;梅花当冬吐冰雪，古今已复称高洁。
<br>&nbsp;&nbsp;&nbsp;&nbsp;春风草木争宠光，尔乃白乎无得涅。
<br>&nbsp;&nbsp;&nbsp;&nbsp;屈原放逐楚江滨，山高水疾谁与邻。
<br>&nbsp;&nbsp;&nbsp;&nbsp;商山山中四老人，汉且终辞肯事秦。
<br>&nbsp;&nbsp;&nbsp;&nbsp;白山茶有涪翁赋，莲自远公仍白傅。
<br>&nbsp;&nbsp;&nbsp;&nbsp;数公已矣不可作，风雨明朝埋玉树。
<br>
<br>赵蕃?偶得扫竹因培竹五字会仲威见过留与明叔同饭用此语成诗
<br>&nbsp;&nbsp;&nbsp;&nbsp;扫竹因培竹，畏人非避人。
<br>&nbsp;&nbsp;&nbsp;&nbsp;跫然闻响屐，莞尔正欹巾。
<br>&nbsp;&nbsp;&nbsp;&nbsp;坐子竟日久，饭吾三非贫。
<br>&nbsp;&nbsp;&nbsp;&nbsp;能来不嫌屡，梅底要深巡。
<br>
<br>赵蕃?偶书
<br>&nbsp;&nbsp;&nbsp;&nbsp;阴云不肯放朝阳，雾雨真成作早霜。
<br>&nbsp;&nbsp;&nbsp;&nbsp;窗静网丝萦棐几，壁疏虫语撼藜床。
<br>&nbsp;&nbsp;&nbsp;&nbsp;故人秦越自肥瘠，世事鹤凫随短长。
<br>&nbsp;&nbsp;&nbsp;&nbsp;病不衔觞惟觅句，不须吟咏转凄凉。
<br>
<br>赵蕃?偶书道店之壁
<br>&nbsp;&nbsp;&nbsp;&nbsp;愁边得酒宁论味，马上成诗不计篇。
<br>&nbsp;&nbsp;&nbsp;&nbsp;不是行人那识此，知音应为一悠然。
<br>
<br>赵蕃?偶咏不才明主弃多病故人疏之句感孟浩然事作孟浩然诗一首
<br>&nbsp;&nbsp;&nbsp;&nbsp;吾评孟浩然，雅意作诗人。
<br>&nbsp;&nbsp;&nbsp;&nbsp;死经四百载，赋诗名愈新。
<br>&nbsp;&nbsp;&nbsp;&nbsp;爵禄岂不赏，不义宁贱贫。
<br>&nbsp;&nbsp;&nbsp;&nbsp;身虽遭放还，未必非得亡。
<br>
<br>赵蕃?偶作二首
<br>&nbsp;&nbsp;&nbsp;&nbsp;旧箑已成挥，还披御腊衣。
<br>&nbsp;&nbsp;&nbsp;&nbsp;乘除因人事，变化亦天机。
<br>&nbsp;&nbsp;&nbsp;&nbsp;道路飘零久，形容少壮非。
<br>&nbsp;&nbsp;&nbsp;&nbsp;无徒微禄眷，长与故人违。
<br>
<br>赵蕃?偶作二首
<br>&nbsp;&nbsp;&nbsp;&nbsp;未仕思从仕，言归盍赋归。
<br>&nbsp;&nbsp;&nbsp;&nbsp;世方痚直道，身亦堕危机。
<br>&nbsp;&nbsp;&nbsp;&nbsp;旧宅存松桂，春山富蕨薇。
<br>&nbsp;&nbsp;&nbsp;&nbsp;渊明觉今是，伯玉悟前非。
<br>
<br>赵蕃?潘恭叔欲归寿其母夫人谢子畅以事客其馆辞病在告骑招周文显为别仆
<br>&nbsp;&nbsp;&nbsp;&nbsp;伏暑推不去，秋风来何暮。
<br>&nbsp;&nbsp;&nbsp;&nbsp;深居谢巾帻，适意亲杖屦。
<br>&nbsp;&nbsp;&nbsp;&nbsp;缅怀江湖游，怅望南北路。
<br>&nbsp;&nbsp;&nbsp;&nbsp;旧交已如隔，新知孰成故。
<br>&nbsp;&nbsp;&nbsp;&nbsp;庞公非浪出，东野方废务。
<br>&nbsp;&nbsp;&nbsp;&nbsp;共饯献觞人，我病不得与。
<br>
<br>赵蕃?潘元寿以九月十一日行莫令君领客携具泛舟饯之蕃用九日韵作诗要莫
<br>&nbsp;&nbsp;&nbsp;&nbsp;丞同赋以送潘江，阁初登柳未横黄，
<br>&nbsp;&nbsp;&nbsp;&nbsp;坐看叶叶乱飞霜。壮时自倚矜诗胆，
<br>&nbsp;&nbsp;&nbsp;&nbsp;老去深悲废酒肠。浩荡颇思随泛鷁，
<br>&nbsp;&nbsp;&nbsp;&nbsp;飘零那只对离觞。朝天踵即送君去，
<br>&nbsp;&nbsp;&nbsp;&nbsp;而我终为肺病妨。
<br>
<br>赵蕃?胖轩
<br>&nbsp;&nbsp;&nbsp;&nbsp;陶翁避暑者，容膝取易安。
<br>&nbsp;&nbsp;&nbsp;&nbsp;贾生忧世患，晚乃悟达观。
<br>&nbsp;&nbsp;&nbsp;&nbsp;出处等蘧庐，可作异致看。
<br>&nbsp;&nbsp;&nbsp;&nbsp;胸中极空洞，流止亦鲵盘。
<br>
<br>赵蕃?平江寻吴薛叔不获
<br>&nbsp;&nbsp;&nbsp;&nbsp;皋桥在何许，往者郊送翱。
<br>&nbsp;&nbsp;&nbsp;&nbsp;我行姑苏城，半日空遧遭。
<br>&nbsp;&nbsp;&nbsp;&nbsp;惟君昔我契，义不减同袍。
<br>&nbsp;&nbsp;&nbsp;&nbsp;珠林一杯酒，明朝隔江涛。
<br>&nbsp;&nbsp;&nbsp;&nbsp;年来尺书绝，目断飞鸿高。
<br>&nbsp;&nbsp;&nbsp;&nbsp;我今换一官，五溪当不毛。
<br>&nbsp;&nbsp;&nbsp;&nbsp;君行官王都，杂遝从英髦。
<br>&nbsp;&nbsp;&nbsp;&nbsp;城中十万户，历问无乃劳。
<br>&nbsp;&nbsp;&nbsp;&nbsp;兹焉失一见，使我心忉忉。
<br>
<br>赵蕃?平沙落雁
<br>&nbsp;&nbsp;&nbsp;&nbsp;丛丛水边芦，雁雁滩头泊。
<br>&nbsp;&nbsp;&nbsp;&nbsp;我不解丹青，小诗亦可貌。
<br>
<br>赵蕃?瓶梅
<br>&nbsp;&nbsp;&nbsp;&nbsp;骤逢初粲粲，俨立更亭亭。
<br>&nbsp;&nbsp;&nbsp;&nbsp;汲井洗醉尽，倦谭挥麈停。
<br>&nbsp;&nbsp;&nbsp;&nbsp;搜诗未穷妙，能画孰遗形。
<br>&nbsp;&nbsp;&nbsp;&nbsp;风日人间苦，飞仙不假翎。
<br>
<br>赵蕃?瓶梅
<br>&nbsp;&nbsp;&nbsp;&nbsp;纸窗见月影横斜，不是桃花与李花。
<br>&nbsp;&nbsp;&nbsp;&nbsp;一夜清吟忘客睡，只愁到晓鬓双华。
<br>
<br>赵蕃?仆生平四到月岩寺而不识云洞漫兴长句
<br>&nbsp;&nbsp;&nbsp;&nbsp;只今四到月岩寺，不辨一为云洞游。
<br>&nbsp;&nbsp;&nbsp;&nbsp;世事纷纷变苍狗，暑途役役喘吴牛。
<br>&nbsp;&nbsp;&nbsp;&nbsp;细听风合松楠响，应是雨催禾黍秋。
<br>&nbsp;&nbsp;&nbsp;&nbsp;留咏从来杂珉玉，攀腾政尔羡猿猱。
<br>
<br>赵蕃?仆有诗思成父辄知之而绝不肯道一语以二十八字戏赠
<br>&nbsp;&nbsp;&nbsp;&nbsp;诗情郁郁见须眉，何意君能辄识之。
<br>&nbsp;&nbsp;&nbsp;&nbsp;目击道存真有得，傍观袖手岂非痴。
<br>
<br>赵蕃?仆自北门放舟过溥子而告行坐间出示上蔡景迂两先生墨帖具道先世契
<br>&nbsp;&nbsp;&nbsp;&nbsp;扁舟过辞君，落日系高柳。
<br>&nbsp;&nbsp;&nbsp;&nbsp;愧君惜远别，留我饮以酒。
<br>&nbsp;&nbsp;&nbsp;&nbsp;夜深不知罢，感叹屡执手。
<br>&nbsp;&nbsp;&nbsp;&nbsp;书题见晁谢，光怪森在牖。
<br>&nbsp;&nbsp;&nbsp;&nbsp;忆昔蓬山老，实与文靖友。
<br>&nbsp;&nbsp;&nbsp;&nbsp;同登靖康朝，谏疏犹在不。
<br>&nbsp;&nbsp;&nbsp;&nbsp;吾人世其家，树立敢自后。
<br>&nbsp;&nbsp;&nbsp;&nbsp;君才真杞梓，如我乃枯朽。
<br>&nbsp;&nbsp;&nbsp;&nbsp;漂流偶相值，称我不容口。
<br>&nbsp;&nbsp;&nbsp;&nbsp;君今非少壮，我亦惊老丑。
<br>&nbsp;&nbsp;&nbsp;&nbsp;相逢定何日，相勉敢不厚。
<br>&nbsp;&nbsp;&nbsp;&nbsp;老农诚有言，良田务除莠。
<br>
<br>赵蕃?仆自乙酉至今凡四冬至皆在覊旅感慨成诗
<br>&nbsp;&nbsp;&nbsp;&nbsp;至日长为客，天涯空浩叹。
<br>&nbsp;&nbsp;&nbsp;&nbsp;贫知学道力，晚悟作诗难。
<br>&nbsp;&nbsp;&nbsp;&nbsp;故旧劳相问，功名梦已残。
<br>&nbsp;&nbsp;&nbsp;&nbsp;书生例难蹇，未可厌寒酸。
<br>
<br>赵蕃?曝日二首
<br>&nbsp;&nbsp;&nbsp;&nbsp;勿谓吾居陋，能来晓日多。
<br>&nbsp;&nbsp;&nbsp;&nbsp;屈伸忘病体，沦浃见天和。
<br>&nbsp;&nbsp;&nbsp;&nbsp;孰愈万全药，贤于五裦歌。
<br>&nbsp;&nbsp;&nbsp;&nbsp;食芹真有味，献语欲同科。
<br>
<br>赵蕃?曝日二首
<br>&nbsp;&nbsp;&nbsp;&nbsp;肃肃初停照，熙熙顿得春。
<br>&nbsp;&nbsp;&nbsp;&nbsp;人知受天赐，为我乐尧民。
<br>&nbsp;&nbsp;&nbsp;&nbsp;体垢便搔抑，坐多忘欠伸。
<br>&nbsp;&nbsp;&nbsp;&nbsp;阶除失余润，窗户走游尘。
<br>
<br>赵蕃?七盘岭
<br>&nbsp;&nbsp;&nbsp;&nbsp;远近分浓淡，阴晴异蔽亏。
<br>&nbsp;&nbsp;&nbsp;&nbsp;不知山路险，却境马行迟。
<br>
<br>赵蕃?七月六夜闻雨寄怀钦止斯无而玉山使来亦得斯远六月十五日怀去年夜
<br>&nbsp;&nbsp;&nbsp;&nbsp;夜闻檐雨忆年时，亦复思君近寄诗。
<br>&nbsp;&nbsp;&nbsp;&nbsp;开卷忽来同此作，信知神合但形离。
<br>
<br>赵蕃?七月十月五夜一再梦故舒州使君侍御公宛如平生且于其案间得若纸若
<br>&nbsp;&nbsp;&nbsp;&nbsp;一夕安能再与俱，话言宁觉死生殊。
<br>&nbsp;&nbsp;&nbsp;&nbsp;帜书更识埋轮志，生有不忘如是夫。
<br>
<br>赵蕃?七月十月五夜一再梦故舒州使君侍御公宛如平生且于其案间得若纸若
<br>&nbsp;&nbsp;&nbsp;&nbsp;谁云死别已吞声，此恨何年得遽平。
<br>&nbsp;&nbsp;&nbsp;&nbsp;林响风声雨萧瑟，败人残梦欲残更。
<br>
<br>赵蕃?七月十月五夜一再梦故舒州使君侍御公宛如平生且于其案间得若纸若
<br>&nbsp;&nbsp;&nbsp;&nbsp;弟过江东得附辞，奠犹乖往冲奚为。
<br>&nbsp;&nbsp;&nbsp;&nbsp;情真未觉幽明负，贫病牢人甚絷维。
<br>
<br>赵蕃?七月十月五夜一再梦故舒州使君侍御公宛如平生且于其案间得若纸若
<br>&nbsp;&nbsp;&nbsp;&nbsp;梦回始觉死生分，愁咏江东日暮云。
<br>&nbsp;&nbsp;&nbsp;&nbsp;安得分明再如昨，并须示我玉楼文。
<br>
<br>赵蕃?期斯远不至登豨亭有怀并属云台刘先生三首
<br>&nbsp;&nbsp;&nbsp;&nbsp;落日照豨谷，寒光摇树林。
<br>&nbsp;&nbsp;&nbsp;&nbsp;宿鸟投密枝，归云释遥岑。
<br>&nbsp;&nbsp;&nbsp;&nbsp;余辉尚燠背，纖月忽在襟。
<br>&nbsp;&nbsp;&nbsp;&nbsp;可人期不来，何以写我心。
<br>&nbsp;&nbsp;&nbsp;&nbsp;近者且若此，悠悠望西南。
<br>
<br>赵蕃?期斯远不至登豨亭有怀并属云台刘先生三首
<br>&nbsp;&nbsp;&nbsp;&nbsp;西南定何方，路远惟迢迢。
<br>&nbsp;&nbsp;&nbsp;&nbsp;白鹭带演迆，青居郁岧峣。
<br>&nbsp;&nbsp;&nbsp;&nbsp;下有隐君子，内盛外不骄。
<br>&nbsp;&nbsp;&nbsp;&nbsp;芳春觉兰馨，穷冬知木乔。
<br>&nbsp;&nbsp;&nbsp;&nbsp;无为事独往，车乘方翘翘。
<br>
<br>赵蕃?期斯远不至登豨亭有怀并属云台刘先生三首
<br>&nbsp;&nbsp;&nbsp;&nbsp;戚戚重戚戚，有抱不自释。
<br>&nbsp;&nbsp;&nbsp;&nbsp;问余何所忧，学道不早力。
<br>&nbsp;&nbsp;&nbsp;&nbsp;悠悠复悠悠，头秃颔须白。
<br>&nbsp;&nbsp;&nbsp;&nbsp;先对有遗言，朝闻死可夕。
<br>&nbsp;&nbsp;&nbsp;&nbsp;矢诗道其怀，庶获师友益。
<br>
<br>赵蕃?乞晓
<br>&nbsp;&nbsp;&nbsp;&nbsp;乞晓占云物，过东迁过西。
<br>&nbsp;&nbsp;&nbsp;&nbsp;已因月仰瓦，真验水平溪。
<br>&nbsp;&nbsp;&nbsp;&nbsp;齐楚自得失，短长从鹤鹥。
<br>&nbsp;&nbsp;&nbsp;&nbsp;谁能效巢穴，聊得寄诗题。
<br>
<br>赵蕃?乞竹亡有药圃主人买以种之
<br>&nbsp;&nbsp;&nbsp;&nbsp;时人蕲惜千金费，肯似俞郎买竹栽。
<br>&nbsp;&nbsp;&nbsp;&nbsp;老节尚封南磵雪，定交新得北枝梅。
<br>&nbsp;&nbsp;&nbsp;&nbsp;幽禽亦自知人意，度日频能为我来。
<br>&nbsp;&nbsp;&nbsp;&nbsp;十饭未妨全不肉，上翻春箂待新雷。
<br>
<br>赵蕃?憇沬口之秘藏院
<br>&nbsp;&nbsp;&nbsp;&nbsp;老至浑亡旧所经，漫嗟古屋暗丹青。
<br>&nbsp;&nbsp;&nbsp;&nbsp;庭空废扫苍苔长，时听风抛柏子铃。
<br>
<br>赵蕃?佥判丈两赐新字韵诗因次韵兼简文显
<br>&nbsp;&nbsp;&nbsp;&nbsp;连朝枉诗句，俊逸且清新。
<br>&nbsp;&nbsp;&nbsp;&nbsp;叹我徒劳思，知公固绝人。
<br>&nbsp;&nbsp;&nbsp;&nbsp;林园能数驾，风雨未妨辰。
<br>&nbsp;&nbsp;&nbsp;&nbsp;作底周夫子，关门懒似真。
<br>
<br>赵蕃?铅山道中怀故兴化令贾元放故郁林教授贾季承
<br>&nbsp;&nbsp;&nbsp;&nbsp;驶雨更冷风，长松十里中。
<br>&nbsp;&nbsp;&nbsp;&nbsp;欲吟吟不尽，将语语谁同。
<br>&nbsp;&nbsp;&nbsp;&nbsp;赋鵩人安在，骖羸我欲穷。
<br>&nbsp;&nbsp;&nbsp;&nbsp;枕流还泊泊，幽梦恐难通。
<br>
<br>赵蕃?签判丈读曾文清公坐闻幽鸟语胜与俗人言之句感之为长句蕃谨次韵同
<br>&nbsp;&nbsp;&nbsp;&nbsp;客到真成罢送迎，顾于禽鸟未忘情。
<br>&nbsp;&nbsp;&nbsp;&nbsp;雨边鸠妇离群去，烟里竹鸡相应鸣。
<br>&nbsp;&nbsp;&nbsp;&nbsp;肯对子规愁百草，愿令反舌遂无声。
<br>&nbsp;&nbsp;&nbsp;&nbsp;支颐独爱提壶语，似念田间有饷耕。
<br>
<br>赵蕃?签判丈见约同诸丈携酒过贾新之运属适以周侍郎过郡附舟谒之比到城
<br>&nbsp;&nbsp;&nbsp;&nbsp;载酒俱期过阆仙，怅然何事独求船。
<br>&nbsp;&nbsp;&nbsp;&nbsp;春风易远朝天旆，夜雨空成借榻眠。
<br>&nbsp;&nbsp;&nbsp;&nbsp;谁谓此行真不遇，了知一笑欠前缘。
<br>&nbsp;&nbsp;&nbsp;&nbsp;连朝定有新酬唱，到我凡当第几篇。
<br>
<br>赵蕃?签判丈以新字韵作长句见赠次韵
<br>&nbsp;&nbsp;&nbsp;&nbsp;剥啄无嗔叩户频，要听论古诵诗新。
<br>&nbsp;&nbsp;&nbsp;&nbsp;百年风雅久不作，一代典刑今有人。
<br>&nbsp;&nbsp;&nbsp;&nbsp;敢谓投心似胶漆，故知与世若参辰。
<br>&nbsp;&nbsp;&nbsp;&nbsp;如公接物何多得，岂复畏人嫌我贫。
<br>
<br>赵蕃?签判丈再枉长句次韵
<br>&nbsp;&nbsp;&nbsp;&nbsp;纷纷红蕊一番春，寂寂清阴几处新。
<br>&nbsp;&nbsp;&nbsp;&nbsp;陌上风光属游女，林间觞咏听幽人。
<br>&nbsp;&nbsp;&nbsp;&nbsp;经旬便作治聋饮，涉七还当修禊辰。
<br>&nbsp;&nbsp;&nbsp;&nbsp;无事相过勿相远，具家从率亦从真。
<br>
<br>赵蕃?遣兴二首
<br>&nbsp;&nbsp;&nbsp;&nbsp;秋清意自佳，况此山崦静。
<br>&nbsp;&nbsp;&nbsp;&nbsp;今晨风日暖，亦复起我病。
<br>&nbsp;&nbsp;&nbsp;&nbsp;丛深木樨多，激烈香成阵。
<br>&nbsp;&nbsp;&nbsp;&nbsp;何必檐卜林，方能明佛性。
<br>
<br>赵蕃?遣兴二首
<br>&nbsp;&nbsp;&nbsp;&nbsp;西风何从来，惊我庭下绿。
<br>&nbsp;&nbsp;&nbsp;&nbsp;竹君了不知，俨立若带束。
<br>&nbsp;&nbsp;&nbsp;&nbsp;山居陋无友，吊影唯吾仆。
<br>&nbsp;&nbsp;&nbsp;&nbsp;得此助婆娑，宁能叹幽独。
<br>
<br>赵蕃?桥上闻檐葡香
<br>&nbsp;&nbsp;&nbsp;&nbsp;曾闻檐葡林，自是佛世界。
<br>&nbsp;&nbsp;&nbsp;&nbsp;何许郁若风，飘飖能自在。
<br>&nbsp;&nbsp;&nbsp;&nbsp;不然山之灵，作意现奇怪。
<br>&nbsp;&nbsp;&nbsp;&nbsp;于此证香严，通途盖亡碍。
<br>
<br>赵蕃?清江道中
<br>&nbsp;&nbsp;&nbsp;&nbsp;自入西江绝少山，暂看平远又弯环。
<br>&nbsp;&nbsp;&nbsp;&nbsp;望穷浩浩鸥波里，诗堕苍苍暮色间。
<br>&nbsp;&nbsp;&nbsp;&nbsp;网户谩多鱼踊价，酒垆虽少客酡颜。
<br>&nbsp;&nbsp;&nbsp;&nbsp;儿时所历今重过，无复衣斑徒鬓斑。
<br>
<br>赵蕃?清明
<br>&nbsp;&nbsp;&nbsp;&nbsp;寒食又清时，连阴得蹔晴。
<br>&nbsp;&nbsp;&nbsp;&nbsp;欲知春事晚，已见绿阴成。
<br>&nbsp;&nbsp;&nbsp;&nbsp;蝶有俱飞逐，鸟仍求友声。
<br>&nbsp;&nbsp;&nbsp;&nbsp;春衣期暖至，短褐尚寒生。
<br>
<br>赵蕃?清明怀成父
<br>&nbsp;&nbsp;&nbsp;&nbsp;只道今年寒食晴，那知风雨在清明。
<br>&nbsp;&nbsp;&nbsp;&nbsp;异乡逢节自感动，何况此身今老生。
<br>&nbsp;&nbsp;&nbsp;&nbsp;为底轻辞坟墓去，不敢回首弟兄情。
<br>&nbsp;&nbsp;&nbsp;&nbsp;悠然强作江东望，云涌如山白浪横。
<br>
<br>赵蕃?清水道上望隔山桃花盛开
<br>&nbsp;&nbsp;&nbsp;&nbsp;青山深处桃花红，应有幽人住此中。
<br>&nbsp;&nbsp;&nbsp;&nbsp;又疑山深人迹绝，封泥弹核如芙蓉。
<br>&nbsp;&nbsp;&nbsp;&nbsp;树成花开亦既实，实落山中还自植。
<br>&nbsp;&nbsp;&nbsp;&nbsp;年年岁岁长芳株，人人借认神仙宅。
<br>
<br>赵蕃?晴晚立田间二首
<br>&nbsp;&nbsp;&nbsp;&nbsp;落日明深坞，微流咽断桥。
<br>&nbsp;&nbsp;&nbsp;&nbsp;牛童肩滞穗，汲妇抱遗樵。
<br>&nbsp;&nbsp;&nbsp;&nbsp;谁谓居田贱，殊胜处富骄。
<br>&nbsp;&nbsp;&nbsp;&nbsp;归哉各其所，吾亦饫吾瓢。
<br>
<br>赵蕃?晴晚立田间二首
<br>&nbsp;&nbsp;&nbsp;&nbsp;负稻趙肩已，腰镰裹饭归。
<br>&nbsp;&nbsp;&nbsp;&nbsp;犬能迎别径，儿亦候幽扉。
<br>&nbsp;&nbsp;&nbsp;&nbsp;共说去年熟，却愁今岁饥。
<br>&nbsp;&nbsp;&nbsp;&nbsp;及閒还治圃，促妇更鸣机。
<br>
<br>赵蕃?顷见迂斋谈游子明不容口且诵其诗恨未遂倾盖之愿前年一见既慰我心
<br>&nbsp;&nbsp;&nbsp;&nbsp;平生施迂斋，剧谈高安郡。
<br>&nbsp;&nbsp;&nbsp;&nbsp;山川固清远，得士且韵胜。
<br>&nbsp;&nbsp;&nbsp;&nbsp;就中拔其尤，游子盖袖领。
<br>&nbsp;&nbsp;&nbsp;&nbsp;长哦唱醉诗，使我醉复醒。
<br>&nbsp;&nbsp;&nbsp;&nbsp;前年客游杭，冰雪滞归。
<br>&nbsp;&nbsp;&nbsp;&nbsp;相逢逆旅间，一笑交已定。
<br>&nbsp;&nbsp;&nbsp;&nbsp;近闻寄书来，谆复问名姓。
<br>&nbsp;&nbsp;&nbsp;&nbsp;如公真骐骥，顾我乃下乘。
<br>&nbsp;&nbsp;&nbsp;&nbsp;岁晚傥不遗，庶几望三径。
<br>
<br>赵蕃?顷与公择读东坡雪后北台二诗叹其韵险无窘步尝约追和以见诗之难穷
<br>&nbsp;&nbsp;&nbsp;&nbsp;相思不是冬无雪，留待春风鬭冷严。
<br>&nbsp;&nbsp;&nbsp;&nbsp;病骨未忧衣乏絮，早餐宁叹食无盐。
<br>&nbsp;&nbsp;&nbsp;&nbsp;梅添凿落元同色，竹拥参差半入檐。
<br>&nbsp;&nbsp;&nbsp;&nbsp;坐守地炉应不厌，破窗平见北山尖。
<br>
<br>赵蕃?顷与公择读东坡雪后北台二诗叹其韵险无窘步尝约追和以见诗之难穷
<br>&nbsp;&nbsp;&nbsp;&nbsp;雪埋老屋无薪卖，晨起谋炊自毁车。
<br>&nbsp;&nbsp;&nbsp;&nbsp;觅饱预期千顷麦，破悭先试一春花。
<br>&nbsp;&nbsp;&nbsp;&nbsp;便营野屐寻茶户，更约绨袍当酒家。
<br>&nbsp;&nbsp;&nbsp;&nbsp;处士只今宜姓贾，壁间但没挂钱叉。
<br>
<br>赵蕃?顷在杭叔骥以离湖日见怀诗相遗舟中无事取而次韵兼呈同舟到衢当示
<br>&nbsp;&nbsp;&nbsp;&nbsp;江南千万山，何许为吾栖。
<br>&nbsp;&nbsp;&nbsp;&nbsp;深林与丰草，本自麋鹿宜。
<br>&nbsp;&nbsp;&nbsp;&nbsp;长安冠盖场，谁识杜拾遗。
<br>&nbsp;&nbsp;&nbsp;&nbsp;日赴郑老饭，未救方朔饥。
<br>&nbsp;&nbsp;&nbsp;&nbsp;如我何如人，飘然亦天涯。
<br>&nbsp;&nbsp;&nbsp;&nbsp;买舟今日归，已恨作计迟。
<br>&nbsp;&nbsp;&nbsp;&nbsp;山川旧曾经，所至皆依依。
<br>&nbsp;&nbsp;&nbsp;&nbsp;共载得王蔡，何乐其如之。
<br>&nbsp;&nbsp;&nbsp;&nbsp;但恨诗豪人，先我浮春溪。
<br>&nbsp;&nbsp;&nbsp;&nbsp;眼中清绝处，收拾随以西。
<br>&nbsp;&nbsp;&nbsp;&nbsp;遂令我笔端，失去温润姿。
<br>&nbsp;&nbsp;&nbsp;&nbsp;衢州法曹君，句成亦多奇。
<br>&nbsp;&nbsp;&nbsp;&nbsp;会当一快读，遣此别后思。
<br>&nbsp;&nbsp;&nbsp;&nbsp;人生离合间，可喜更可悲。
<br>&nbsp;&nbsp;&nbsp;&nbsp;但泛石室酒，万事端能齐。
<br>
<br>赵蕃?庆伯以二诗送别已而又辱同广声追送庆伯复有所赋并次韵为答三首
<br>&nbsp;&nbsp;&nbsp;&nbsp;在昔歌诗义，尝关治乱音。
<br>&nbsp;&nbsp;&nbsp;&nbsp;流传纵今体，陶写亦吾心。
<br>&nbsp;&nbsp;&nbsp;&nbsp;未答论交作，还赓送别吟。
<br>&nbsp;&nbsp;&nbsp;&nbsp;识君于此道，亦复用功深。
<br>
<br>赵蕃?庆伯以二诗送别已而又辱同广声追送庆伯复有所赋并次韵为答三首
<br>&nbsp;&nbsp;&nbsp;&nbsp;凛凛君中外，堂堂国盛明。
<br>&nbsp;&nbsp;&nbsp;&nbsp;曾闻百年契，岂待一朝盟。
<br>&nbsp;&nbsp;&nbsp;&nbsp;老矣我何事，勉哉君勿轻。
<br>&nbsp;&nbsp;&nbsp;&nbsp;科名虽世业，直道是家声。
<br>
<br>赵蕃?庆伯以二诗送别已而又辱同广声追送庆伯复有所赋并次韵为答三首
<br>&nbsp;&nbsp;&nbsp;&nbsp;试问为黔郡，何如与质要。
<br>&nbsp;&nbsp;&nbsp;&nbsp;其行既穹绝，有思只飘萧。
<br>&nbsp;&nbsp;&nbsp;&nbsp;但悔巑投足，未论官折腰。
<br>&nbsp;&nbsp;&nbsp;&nbsp;同舟故能送，折简不劳招。
<br>
<br>赵蕃?磬湖
<br>&nbsp;&nbsp;&nbsp;&nbsp;凿开何自来，名得因形似。
<br>&nbsp;&nbsp;&nbsp;&nbsp;似欲使先生，因兹号居士。
<br>
<br>赵蕃?秋陂道中三首
<br>&nbsp;&nbsp;&nbsp;&nbsp;晨钟离野寺，早市出村墟。
<br>&nbsp;&nbsp;&nbsp;&nbsp;山在空蒙里，路经崩缺余。
<br>&nbsp;&nbsp;&nbsp;&nbsp;崎岖方自此，阻绝信非虚。
<br>&nbsp;&nbsp;&nbsp;&nbsp;却羡林间翮，飞翔得自如。
<br>
<br>赵蕃?秋陂道中三首
<br>&nbsp;&nbsp;&nbsp;&nbsp;止水通流水，前陂接后陂。
<br>&nbsp;&nbsp;&nbsp;&nbsp;农夫身马驶，客子竹舆危。
<br>&nbsp;&nbsp;&nbsp;&nbsp;五斗真聊尔，百艰谁使之。
<br>&nbsp;&nbsp;&nbsp;&nbsp;不能懲创在，犹后强裁诗。
<br>
<br>赵蕃?秋陂道中三首
<br>&nbsp;&nbsp;&nbsp;&nbsp;雨止鸠频唤，雨来鸠蹔停。
<br>&nbsp;&nbsp;&nbsp;&nbsp;愁怀惟惨惨，望极更冥冥。
<br>&nbsp;&nbsp;&nbsp;&nbsp;鹭举青林破，牛行白水经。
<br>&nbsp;&nbsp;&nbsp;&nbsp;浑忘峻岭在，便拟午钟听。
<br>
<br>赵蕃?秋怀十首
<br>&nbsp;&nbsp;&nbsp;&nbsp;秋林如老发，剩好忽已衰。
<br>&nbsp;&nbsp;&nbsp;&nbsp;委身造物中，宁得逭厥时。
<br>&nbsp;&nbsp;&nbsp;&nbsp;木落有再荣，人衰无少期。
<br>&nbsp;&nbsp;&nbsp;&nbsp;可不思自勉，无闻戒在兹。
<br>
<br>赵蕃?秋怀十首
<br>&nbsp;&nbsp;&nbsp;&nbsp;我生不敏姿，求友富三益。
<br>&nbsp;&nbsp;&nbsp;&nbsp;向来或晨昏，今乃限南北。
<br>&nbsp;&nbsp;&nbsp;&nbsp;悠悠江山念，耿耿风雨夕。
<br>&nbsp;&nbsp;&nbsp;&nbsp;以我思渠心，渠能不余忆。
<br>
<br>赵蕃?秋怀十首
<br>&nbsp;&nbsp;&nbsp;&nbsp;平生迂斋老，雅志在考槃。
<br>&nbsp;&nbsp;&nbsp;&nbsp;尘氛小败意，顾辄求辞官。
<br>&nbsp;&nbsp;&nbsp;&nbsp;谷中万松株，郁郁知岁寒。
<br>&nbsp;&nbsp;&nbsp;&nbsp;茯苓傥可掘，宁用菊为餐。
<br>
<br>赵蕃?秋怀十首
<br>&nbsp;&nbsp;&nbsp;&nbsp;寒温问虚名，杜老厌束书。
<br>&nbsp;&nbsp;&nbsp;&nbsp;半百无一行，又似计数疏。
<br>&nbsp;&nbsp;&nbsp;&nbsp;傥非奉子公，不妨问何如。
<br>&nbsp;&nbsp;&nbsp;&nbsp;因声遇斋叟，簿领想多余。
<br>
<br>赵蕃?秋怀十首
<br>&nbsp;&nbsp;&nbsp;&nbsp;苕溪在何许，水远山幽幽。
<br>&nbsp;&nbsp;&nbsp;&nbsp;自闻远斋亡，时序忽晚秋。
<br>&nbsp;&nbsp;&nbsp;&nbsp;尺书不能寄，有怀空泪流。
<br>&nbsp;&nbsp;&nbsp;&nbsp;何以谅我心，诸兄交白头。
<br>
<br>赵蕃?秋怀十首
<br>&nbsp;&nbsp;&nbsp;&nbsp;吁嗟古诗人，达少穷则多。
<br>&nbsp;&nbsp;&nbsp;&nbsp;定逢造物嗔，故此成折磨。
<br>&nbsp;&nbsp;&nbsp;&nbsp;怀哉兴化令，累然蓬一窠。
<br>&nbsp;&nbsp;&nbsp;&nbsp;融州计官满，归日定如何。
<br>
<br>赵蕃?秋怀十首
<br>&nbsp;&nbsp;&nbsp;&nbsp;侯芭老于玄，后山称嫡孙。
<br>&nbsp;&nbsp;&nbsp;&nbsp;师法苟自是，顾可名他门。
<br>&nbsp;&nbsp;&nbsp;&nbsp;欲观尹方斋，请视周伯仁。
<br>&nbsp;&nbsp;&nbsp;&nbsp;我亦识此老，一尊思细论。
<br>
<br>赵蕃?秋怀十首
<br>&nbsp;&nbsp;&nbsp;&nbsp;吾友王彦傅，结交二十年。
<br>&nbsp;&nbsp;&nbsp;&nbsp;早孤能自立，不待孟母迁。
<br>&nbsp;&nbsp;&nbsp;&nbsp;乡闾固多士，如子盖少焉。
<br>&nbsp;&nbsp;&nbsp;&nbsp;祖述端自谁，书有太史篇。
<br>
<br>赵蕃?秋怀十首
<br>&nbsp;&nbsp;&nbsp;&nbsp;吾友徐审知，识自弱冠初。
<br>&nbsp;&nbsp;&nbsp;&nbsp;中间几离合，每见愧不如。
<br>&nbsp;&nbsp;&nbsp;&nbsp;乃翁春秋学，老死使者车。
<br>&nbsp;&nbsp;&nbsp;&nbsp;官职不足道，门户政要渠。
<br>
<br>赵蕃?秋怀十首
<br>&nbsp;&nbsp;&nbsp;&nbsp;情亲骨肉均，未可一一数。
<br>&nbsp;&nbsp;&nbsp;&nbsp;君家盖其人，进也边城戍。
<br>&nbsp;&nbsp;&nbsp;&nbsp;肃仪虽近家，白首犹管库。
<br>&nbsp;&nbsp;&nbsp;&nbsp;好歌归去来，莫赋感不遇。
<br>
<br>赵蕃?秋日独饮二首
<br>&nbsp;&nbsp;&nbsp;&nbsp;秋风何时来，庭树非昨好。
<br>&nbsp;&nbsp;&nbsp;&nbsp;树犹不自持，况问青青草。
<br>&nbsp;&nbsp;&nbsp;&nbsp;人生甚草木，阅世安可保。
<br>&nbsp;&nbsp;&nbsp;&nbsp;赖此忘忧物，陶公盖知道。
<br>
<br>赵蕃?秋日独饮二首
<br>&nbsp;&nbsp;&nbsp;&nbsp;素怀乐清旷，长言待秋风。
<br>&nbsp;&nbsp;&nbsp;&nbsp;及兹摇落初，感叹如有攻。
<br>&nbsp;&nbsp;&nbsp;&nbsp;长卿既倦游，嗣宗复途穷。
<br>&nbsp;&nbsp;&nbsp;&nbsp;苟无杯中物，何以娱我躬。
<br>
<br>赵蕃?秋日书怀
<br>&nbsp;&nbsp;&nbsp;&nbsp;冉冉年将老，冥冥雨送秋。
<br>&nbsp;&nbsp;&nbsp;&nbsp;衡门想芜没，萧寺苦淹留。
<br>&nbsp;&nbsp;&nbsp;&nbsp;工部诗陶写，平南酒拍浮。
<br>&nbsp;&nbsp;&nbsp;&nbsp;九原如可作，千载愿同游。
<br>
<br>赵蕃?秋声
<br>&nbsp;&nbsp;&nbsp;&nbsp;何处忽秋声，千崖万壑并。
<br>&nbsp;&nbsp;&nbsp;&nbsp;不知繇雨故，直觉太清生。
<br>&nbsp;&nbsp;&nbsp;&nbsp;絺綌且重著，褐裘须渐营。
<br>&nbsp;&nbsp;&nbsp;&nbsp;晚禾资秀实，尚有暖而晴。
<br>
<br>赵蕃?秋夜怀彦博审知
<br>&nbsp;&nbsp;&nbsp;&nbsp;山深月吐迟，亭亭夜向残。
<br>&nbsp;&nbsp;&nbsp;&nbsp;露气挟与俱，侵窗迫人寒。
<br>&nbsp;&nbsp;&nbsp;&nbsp;团扇甫罢去，布衾已觉单。
<br>&nbsp;&nbsp;&nbsp;&nbsp;傥无寒暑期，何以雕我颜。
<br>&nbsp;&nbsp;&nbsp;&nbsp;人生七十稀，俯仰半已阑。
<br>&nbsp;&nbsp;&nbsp;&nbsp;隐显两无得，永怀那自安。
<br>&nbsp;&nbsp;&nbsp;&nbsp;不能躬灌园，而顾学弹冠。
<br>&nbsp;&nbsp;&nbsp;&nbsp;不思行所易，而独务所难。
<br>&nbsp;&nbsp;&nbsp;&nbsp;王徐两玉人，结发栖儒冠。
<br>&nbsp;&nbsp;&nbsp;&nbsp;徐诗壮城垒，王笔长波澜。
<br>&nbsp;&nbsp;&nbsp;&nbsp;出从举子游，隋珠供雀弹。
<br>&nbsp;&nbsp;&nbsp;&nbsp;得失何足道，如博资众观。
<br>&nbsp;&nbsp;&nbsp;&nbsp;念欲与子谈，衮衮非一端。
<br>&nbsp;&nbsp;&nbsp;&nbsp;符移苦见催，行色不少宽。
<br>&nbsp;&nbsp;&nbsp;&nbsp;十年山林静，一朝尘土干。
<br>&nbsp;&nbsp;&nbsp;&nbsp;足虽未出门，归兴已浩然。
<br>&nbsp;&nbsp;&nbsp;&nbsp;溪头枫变赤，篱下菊且斑。
<br>&nbsp;&nbsp;&nbsp;&nbsp;客居岂无酒，迟子一跨鞍。
<br>
<br>赵蕃?秋雨感怀
<br>&nbsp;&nbsp;&nbsp;&nbsp;红叶连峰雨，黄花独径秋。
<br>&nbsp;&nbsp;&nbsp;&nbsp;一杯聊复酒，万斛不堪愁。
<br>&nbsp;&nbsp;&nbsp;&nbsp;短发惊时晚，修名怯岁遒。
<br>&nbsp;&nbsp;&nbsp;&nbsp;山中隐玄豹，江上失轻鸥。
<br>
<br>赵蕃?曲江道中二首
<br>&nbsp;&nbsp;&nbsp;&nbsp;舟下丰城十里余，树烟鸥泊尽人居。
<br>&nbsp;&nbsp;&nbsp;&nbsp;是间欲画已不得，况有乱舟来捕鱼。
<br>
<br>赵蕃?曲江道中二首
<br>&nbsp;&nbsp;&nbsp;&nbsp;晓甑初炊早稻鲜，传呼与觅卖鱼船。
<br>&nbsp;&nbsp;&nbsp;&nbsp;可怜弹铗竟成恨，空对筠篮翠柳穿。
<br>
<br>赵蕃?趋上饶道中
<br>&nbsp;&nbsp;&nbsp;&nbsp;风雨催梅子，溪山进客舟。
<br>&nbsp;&nbsp;&nbsp;&nbsp;登临虽慰眼，怅望复增愁。
<br>&nbsp;&nbsp;&nbsp;&nbsp;岁月常为旅，饥寒不自谋。
<br>&nbsp;&nbsp;&nbsp;&nbsp;翩翩羡林鸟，闲逸愧沙鸥。
<br>
<br>赵蕃?衢州城外
<br>&nbsp;&nbsp;&nbsp;&nbsp;才得新晴半日强，廉纖又复蔽朝光。
<br>&nbsp;&nbsp;&nbsp;&nbsp;梅花黯黯春将暗，麦垅青青饵欲香。
<br>&nbsp;&nbsp;&nbsp;&nbsp;野水数弯流以决，晚山几叠澹而长。
<br>&nbsp;&nbsp;&nbsp;&nbsp;秋风红叶骑驴去，归日侵寻且载阳。
<br>
<br>赵蕃?去德清十数里阻冰舟行甚艰
<br>&nbsp;&nbsp;&nbsp;&nbsp;常时一夜北新桥，问讯兹来故不遥。
<br>&nbsp;&nbsp;&nbsp;&nbsp;岂虑坚冰忽成合，更当冷日未能消。
<br>&nbsp;&nbsp;&nbsp;&nbsp;志存纡直无渠怒，行有艰难自我招。
<br>&nbsp;&nbsp;&nbsp;&nbsp;赖是晴山有佳色，不然何以慰无聊。
<br>
<br>赵蕃?去冬过新喻得前四句因见全真行足以成篇
<br>&nbsp;&nbsp;&nbsp;&nbsp;雨里过新喻，风前忆旧游。
<br>&nbsp;&nbsp;&nbsp;&nbsp;凄凉孤鹤化，寂寞两羊裘。
<br>&nbsp;&nbsp;&nbsp;&nbsp;屡雪交游涕，无惊鬓发秋。
<br>&nbsp;&nbsp;&nbsp;&nbsp;君归应有感，荣谢各悠悠。
<br>
<br>赵蕃?去冬十二月与成父分袂于上饶春见于溧阳又见于临安成父竟先言归作
<br>&nbsp;&nbsp;&nbsp;&nbsp;客里凡重见，天涯竟独归。
<br>&nbsp;&nbsp;&nbsp;&nbsp;急难徒眷眷，离别倍依依。
<br>&nbsp;&nbsp;&nbsp;&nbsp;夏木青围幄，春流绿染衣。
<br>&nbsp;&nbsp;&nbsp;&nbsp;与俱端不恶，吾事故成迟。
<br>
<br>赵蕃?去非尉曹于廨舍；之侧凿池种竹为亭其上名日有竹取文公诗云也
<br>&nbsp;&nbsp;&nbsp;&nbsp;旧日南州于去非，一官黄绶不嫌卑。
<br>&nbsp;&nbsp;&nbsp;&nbsp;要为宾主壶觞地，因著胸中水竹期。
<br>&nbsp;&nbsp;&nbsp;&nbsp;怪底不同东野耄，政由深得退之奇。
<br>&nbsp;&nbsp;&nbsp;&nbsp;过君池草生春日，忆我丛篁长夏时。
<br>
<br>赵蕃?去年过铅山一见季承自后邈不相闻秋试度必入城因成父行寄之以诗
<br>&nbsp;&nbsp;&nbsp;&nbsp;去岁飘然反自闽，访君曾为驻征轮。
<br>&nbsp;&nbsp;&nbsp;&nbsp;尺书不至知殊县，五字可追如隔晨。
<br>&nbsp;&nbsp;&nbsp;&nbsp;秦论旧闻追乃祖，汉庭那得弃平津。
<br>&nbsp;&nbsp;&nbsp;&nbsp;行当过我一饭去，要话别来长苦辛。
<br>
<br>赵蕃?趣成父寄酒
<br>&nbsp;&nbsp;&nbsp;&nbsp;如闻已熟遂初泉，日日江头数过船。
<br>&nbsp;&nbsp;&nbsp;&nbsp;梅岭望来能止渴，曲车逢处解流涎。
<br>&nbsp;&nbsp;&nbsp;&nbsp;故人海内忘形少，风味杯中到手贤。
<br>&nbsp;&nbsp;&nbsp;&nbsp;遥想容斋对陈子，有时醉倒竹骚然。
<br>
<br>赵蕃?趣成父酿酒用子进家法故及其昆仲
<br>&nbsp;&nbsp;&nbsp;&nbsp;入眼江梅皆好枝，是中劳我几怀思。
<br>&nbsp;&nbsp;&nbsp;&nbsp;诗声何止一头出，酒事乃称百室师。
<br>
<br>赵蕃?趣成父酿酒用子进家法故及其昆仲
<br>&nbsp;&nbsp;&nbsp;&nbsp;闻道名方曾口授，定应买秫趁冬炊。
<br>&nbsp;&nbsp;&nbsp;&nbsp;小须旬月酿当熟，寄我茅斋不可迟。
<br>
<br>赵蕃?趣章永丰祈雨
<br>&nbsp;&nbsp;&nbsp;&nbsp;高田卷苍埃，下田积荒穞。
<br>&nbsp;&nbsp;&nbsp;&nbsp;频闻父老叹，似诉车戽苦。
<br>&nbsp;&nbsp;&nbsp;&nbsp;吾乡地犹薄，有类家素窭。
<br>&nbsp;&nbsp;&nbsp;&nbsp;旱繇十日晴，潦自三尺雨。
<br>&nbsp;&nbsp;&nbsp;&nbsp;吏斯靡常祷，神得夸屡许。
<br>&nbsp;&nbsp;&nbsp;&nbsp;近虽略丰稔，曾不厚仓庾。
<br>&nbsp;&nbsp;&nbsp;&nbsp;桑麻籍铢两，门户强撑拄。
<br>&nbsp;&nbsp;&nbsp;&nbsp;往时属初夏，插秧未终亩。
<br>&nbsp;&nbsp;&nbsp;&nbsp;甘膏偶愆候，人意已深阻。
<br>&nbsp;&nbsp;&nbsp;&nbsp;沛然天为赐，翕尔农遂举。
<br>&nbsp;&nbsp;&nbsp;&nbsp;沉忧释阽危，乐事觊安堵。
<br>&nbsp;&nbsp;&nbsp;&nbsp;迨今几何日，所历无废土。
<br>&nbsp;&nbsp;&nbsp;&nbsp;岂惟劳手足，殆欲病腰膂。
<br>&nbsp;&nbsp;&nbsp;&nbsp;早禾穗且实，晚稻花半吐。
<br>&nbsp;&nbsp;&nbsp;&nbsp;更宽经旬虞，当作有岁取。
<br>&nbsp;&nbsp;&nbsp;&nbsp;奈何又觖望，嗟尔复奚补。
<br>&nbsp;&nbsp;&nbsp;&nbsp;云师匪云怠，风伯敢固拒。
<br>&nbsp;&nbsp;&nbsp;&nbsp;烹鹅竟何术，象龙恐非古。
<br>&nbsp;&nbsp;&nbsp;&nbsp;精诚苟潜运，响应犹或俯。
<br>&nbsp;&nbsp;&nbsp;&nbsp;谁能任此责，再拜谢明府。
<br>
<br>赵蕃?全真以斯远所寄文卷后夜赋两绝句元韵作诗寄斯远蕃同之
<br>&nbsp;&nbsp;&nbsp;&nbsp;甘林彼美露初团，纵小犹堪白玉盘。
<br>&nbsp;&nbsp;&nbsp;&nbsp;叹息菊黄虽可待，孤根失所漫荒寒。
<br>
<br>赵蕃?全真以斯远所寄文卷后夜赋两绝句元韵作诗寄斯远蕃同之
<br>&nbsp;&nbsp;&nbsp;&nbsp;行时取别太匆匆，别后经怀数载中。
<br>&nbsp;&nbsp;&nbsp;&nbsp;赖有书函与文卷，不然何地可闻风。
<br>
<br>赵蕃?人爱九日多以靖节之故仆以邠老七字为可以益其爱者且连日不雨即风
<br>&nbsp;&nbsp;&nbsp;&nbsp;东篱满把菊，柯山一句诗。
<br>&nbsp;&nbsp;&nbsp;&nbsp;四时皆有节，九日独如斯。
<br>&nbsp;&nbsp;&nbsp;&nbsp;潘子夙所尚，陶翁何敢师。
<br>&nbsp;&nbsp;&nbsp;&nbsp;是故逢此日，爱慕仍凄悲。
<br>&nbsp;&nbsp;&nbsp;&nbsp;所愿学渊明，归去了不疑。
<br>&nbsp;&nbsp;&nbsp;&nbsp;松菊傥犹存，田园随事为。
<br>&nbsp;&nbsp;&nbsp;&nbsp;亦愿如邠老，白首邱壑期。
<br>&nbsp;&nbsp;&nbsp;&nbsp;人穷与诗长，得失其在兹。
<br>
<br>赵蕃?人日
<br>&nbsp;&nbsp;&nbsp;&nbsp;元日虽晴人日阴，梅花如积杏花深。
<br>&nbsp;&nbsp;&nbsp;&nbsp;未忧盈室无储粟，且恃春风洗破衾。
<br>&nbsp;&nbsp;&nbsp;&nbsp;莫怪物华常草草，定缘老态日駸駸。
<br>&nbsp;&nbsp;&nbsp;&nbsp;不须愤泣讣和玉，何有矜夸季子金。
<br>
<br>赵蕃?人日感怀因寄玉山亲旧并以示当涂溧阳诸表弟
<br>&nbsp;&nbsp;&nbsp;&nbsp;唐人重人日，往往见于诗。
<br>&nbsp;&nbsp;&nbsp;&nbsp;孰谓风流远，聊须著语追。
<br>&nbsp;&nbsp;&nbsp;&nbsp;凭高纵无地，念远得忘思。
<br>&nbsp;&nbsp;&nbsp;&nbsp;欲寄江东弟，断肠梅满枝。
<br>
<br>赵蕃?人日怀成父弟
<br>&nbsp;&nbsp;&nbsp;&nbsp;人日雨连元日阴，杜陵时节已如今。
<br>&nbsp;&nbsp;&nbsp;&nbsp;苔迷草色闲多思，竹倚梅花瘦不禁。
<br>&nbsp;&nbsp;&nbsp;&nbsp;徵事还愆退之集，题诗漫有蜀州心。
<br>&nbsp;&nbsp;&nbsp;&nbsp;溪南有弟遥成隔，目断苍然暮色侵。
<br>
<br>赵蕃?人日寄成父
<br>&nbsp;&nbsp;&nbsp;&nbsp;人日今年合有诗，还犹成忆近成悲。
<br>&nbsp;&nbsp;&nbsp;&nbsp;试令一问津头柳，早似山中寒食时。
<br>
<br>赵蕃?人日立春
<br>&nbsp;&nbsp;&nbsp;&nbsp;阴已至人日，雨仍当立春。
<br>&nbsp;&nbsp;&nbsp;&nbsp;梅花一开谢，草色半陈新。
<br>&nbsp;&nbsp;&nbsp;&nbsp;节物变风物，病身成老身。
<br>&nbsp;&nbsp;&nbsp;&nbsp;微吟终楚调，高兴属词人。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;【卷21】
<br>
<br>赵蕃?仁智堂
<br>&nbsp;&nbsp;&nbsp;&nbsp;公乎仁且智，意托山与水。
<br>&nbsp;&nbsp;&nbsp;&nbsp;唱道本龙门，遗尘仍栗里。
<br>
<br>赵蕃?壬寅元日
<br>&nbsp;&nbsp;&nbsp;&nbsp;壮岁频羁宦，王春又履端。
<br>&nbsp;&nbsp;&nbsp;&nbsp;东占风料峭，北验斗阑干。
<br>&nbsp;&nbsp;&nbsp;&nbsp;历数尧年永，条章汉诏宽。
<br>&nbsp;&nbsp;&nbsp;&nbsp;残生侣麋鹿，何路接鵷鸾。
<br>
<br>赵蕃?日入
<br>&nbsp;&nbsp;&nbsp;&nbsp;日出复日入，寝饭但默默。
<br>&nbsp;&nbsp;&nbsp;&nbsp;堪哀笼中鸟，欲去飞不得。
<br>
<br>赵蕃?日者张一麟求诗谩与二绝句
<br>&nbsp;&nbsp;&nbsp;&nbsp;惶恐离头住过秋，秋风吹白几分头。
<br>&nbsp;&nbsp;&nbsp;&nbsp;倚楼看镜嫌多事，况问阴阳家者流。
<br>
<br>赵蕃?日者张一麟求诗谩与二绝句
<br>&nbsp;&nbsp;&nbsp;&nbsp;袖里之书辱见捐，细看知是我行年。
<br>&nbsp;&nbsp;&nbsp;&nbsp;家徒四壁将何赠，乞与两诗赊卦钱。
<br>
<br>赵蕃?入严州界二首
<br>&nbsp;&nbsp;&nbsp;&nbsp;朝来爽气致西山，孰愈严州百里间。
<br>&nbsp;&nbsp;&nbsp;&nbsp;佣贩悬知尽冰玉，不惟二士眇难攀。
<br>
<br>赵蕃?入严州界二首
<br>&nbsp;&nbsp;&nbsp;&nbsp;有山如此可忘看，政恐轻舟下急滩。
<br>&nbsp;&nbsp;&nbsp;&nbsp;卯酒不杯扶病起，秋风千里怯衣单。
<br>
<br>赵蕃?入夜应潭对岸作示成父
<br>&nbsp;&nbsp;&nbsp;&nbsp;溪山风月两相当，痼疾真成得秘方。
<br>&nbsp;&nbsp;&nbsp;&nbsp;往日同舟但饶信，只今去路落湖湘。
<br>&nbsp;&nbsp;&nbsp;&nbsp;贫离亲戚古所叹，归去田园老未忘。
<br>&nbsp;&nbsp;&nbsp;&nbsp;试趼溪头问酒价，扫沙聊得踞胡床。
<br>
<br>赵蕃?闰七月二十日侍知府寺簿先生为石鼓山向园之游
<br>&nbsp;&nbsp;&nbsp;&nbsp;晦翁守南康，政成有余暇。
<br>&nbsp;&nbsp;&nbsp;&nbsp;驾言山之中，于日非聊假。
<br>&nbsp;&nbsp;&nbsp;&nbsp;紫霄作重阳，白鹿见图画。
<br>&nbsp;&nbsp;&nbsp;&nbsp;闻之几向风，恨不款段跨。
<br>&nbsp;&nbsp;&nbsp;&nbsp;今年五溪归，迩日三湘役。
<br>&nbsp;&nbsp;&nbsp;&nbsp;先生喜其至，舍以江亭阔。
<br>&nbsp;&nbsp;&nbsp;&nbsp;频能枉高轩，人骇非重客。
<br>&nbsp;&nbsp;&nbsp;&nbsp;那知先生意，于此自为德。
<br>&nbsp;&nbsp;&nbsp;&nbsp;兹日复何日，休沐著甲令。
<br>&nbsp;&nbsp;&nbsp;&nbsp;先生重过之，俱款石皷胜。
<br>&nbsp;&nbsp;&nbsp;&nbsp;西溪命题字，东岩俾开径。
<br>&nbsp;&nbsp;&nbsp;&nbsp;既除古莓苔，又索贤名姓。
<br>&nbsp;&nbsp;&nbsp;&nbsp;已焉兴未休，棹舟放中流。
<br>&nbsp;&nbsp;&nbsp;&nbsp;西风未却暑，一雨方回秋。
<br>&nbsp;&nbsp;&nbsp;&nbsp;僧坊远莫至，隐墅近得留。
<br>&nbsp;&nbsp;&nbsp;&nbsp;宁同岘山辈，不异舞雩游。
<br>
<br>赵蕃?闰七月五日雨中记所见
<br>&nbsp;&nbsp;&nbsp;&nbsp;雨来山为昏，雨罢山如洗。
<br>&nbsp;&nbsp;&nbsp;&nbsp;秋风歨已高，长空澹如水。
<br>&nbsp;&nbsp;&nbsp;&nbsp;其谁知此乐，胜处属幽子。
<br>&nbsp;&nbsp;&nbsp;&nbsp;登临无所诣，豨楼成徙倚。
<br>&nbsp;&nbsp;&nbsp;&nbsp;沙鸥意气逸，冲烟栖复起。
<br>&nbsp;&nbsp;&nbsp;&nbsp;是身困覉束，沿戏直愧尔。
<br>&nbsp;&nbsp;&nbsp;&nbsp;平生耽佳句，此癖殆至死。
<br>&nbsp;&nbsp;&nbsp;&nbsp;得酒忽诗成，颓然自醒醉。
<br>
<br>赵蕃?闰十一月十一日病酒不能扶头忽得成父弟书继又得叔异季承和诗偶成
<br>&nbsp;&nbsp;&nbsp;&nbsp;北风将雪昼成阴，冷屋閒窗偃卧深。
<br>&nbsp;&nbsp;&nbsp;&nbsp;百虑欲醒还皎皎，白头高拥更岑岑。
<br>&nbsp;&nbsp;&nbsp;&nbsp;诗从岭外来双璧，书自江东得万金。
<br>&nbsp;&nbsp;&nbsp;&nbsp;得友似斯真足慰，有兄如我竟何任。
<br>
<br>赵蕃?闰月二日雨三日复雨寄斯远三首
<br>&nbsp;&nbsp;&nbsp;&nbsp;大雨固滂霈，小雨更霡霂。
<br>&nbsp;&nbsp;&nbsp;&nbsp;萧然凉已生，隐若雷未伏。
<br>&nbsp;&nbsp;&nbsp;&nbsp;前时历月阴，迩日连朝暴。
<br>&nbsp;&nbsp;&nbsp;&nbsp;早田有愁乾，菜本亦恐缩。
<br>&nbsp;&nbsp;&nbsp;&nbsp;居闲苦无事，忧国愿时熟。
<br>&nbsp;&nbsp;&nbsp;&nbsp;老翠上松篁，余滋到兰菊。
<br>
<br>赵蕃?闰月二日雨三日复雨寄斯远三首
<br>&nbsp;&nbsp;&nbsp;&nbsp;夏雨多骤止，晚洒苦易乾。
<br>&nbsp;&nbsp;&nbsp;&nbsp;阴乎不能释，膏尔殊未阑。
<br>&nbsp;&nbsp;&nbsp;&nbsp;痚痚政檐溜，浩浩忽木端。
<br>&nbsp;&nbsp;&nbsp;&nbsp;沈疴顿如失，甘寝不自安。
<br>&nbsp;&nbsp;&nbsp;&nbsp;迟明复大集，平地如涌湍。
<br>&nbsp;&nbsp;&nbsp;&nbsp;戏作拥鼻调，以歌田父欢。
<br>
<br>赵蕃?闰月二日雨三日复雨寄斯远三首
<br>&nbsp;&nbsp;&nbsp;&nbsp;无人南涧游，老我北窗卧。
<br>&nbsp;&nbsp;&nbsp;&nbsp;雨为洗炎蒸，身成起颓情。
<br>&nbsp;&nbsp;&nbsp;&nbsp;幽花曜丛丛，新竹排个个。
<br>&nbsp;&nbsp;&nbsp;&nbsp;是中有途诗，独唱谁其和。
<br>&nbsp;&nbsp;&nbsp;&nbsp;怀君固非远，念我当数过。
<br>&nbsp;&nbsp;&nbsp;&nbsp;蝉噪晚声清，萤飞新月破。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;摧轮荒水磨，涨潦失连湖。
<br>&nbsp;&nbsp;&nbsp;&nbsp;纵使非长路，能忘去此都。
<br>&nbsp;&nbsp;&nbsp;&nbsp;未应为物役，真复坐饥驱。
<br>&nbsp;&nbsp;&nbsp;&nbsp;好在佳山水，悬应识故吾。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;草草朝成市，匆匆客系船。
<br>&nbsp;&nbsp;&nbsp;&nbsp;荒鸡乱人语，细雨杂炊烟。
<br>&nbsp;&nbsp;&nbsp;&nbsp;岁月真前梦，江山殆宿缘。
<br>&nbsp;&nbsp;&nbsp;&nbsp;沙鸥应笑我，痚鬓异当年。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;岸尽催撑渡，风横促解桥。
<br>&nbsp;&nbsp;&nbsp;&nbsp;传闻记常岁，伟观得今朝。
<br>&nbsp;&nbsp;&nbsp;&nbsp;时有痚钟度，谁云隔岸遥。
<br>&nbsp;&nbsp;&nbsp;&nbsp;明当绝溪去，应为好山招。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;下水有放溜，溯流多哭滩。
<br>&nbsp;&nbsp;&nbsp;&nbsp;人能等迟速，事岂病艰难。
<br>&nbsp;&nbsp;&nbsp;&nbsp;返照千山赤，春风两鬓寒。
<br>&nbsp;&nbsp;&nbsp;&nbsp;生平惯行役，无复漫悲酸。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;沬口成孤泊，章岩说旧游。
<br>&nbsp;&nbsp;&nbsp;&nbsp;征商毋见挽，日暮自应休。
<br>&nbsp;&nbsp;&nbsp;&nbsp;烟暝栖鸦树，沙昏宿鹭洲。
<br>&nbsp;&nbsp;&nbsp;&nbsp;浮生真泛泛，吾道莽悠悠。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;借石谁为主，叫应呼莫譯。
<br>&nbsp;&nbsp;&nbsp;&nbsp;楼高才隐约，树远更崚嶒。
<br>&nbsp;&nbsp;&nbsp;&nbsp;挂席凡三过，停桡欠一登。
<br>&nbsp;&nbsp;&nbsp;&nbsp;扁舟向何许，漂泊傍渔罾。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;楼殿何年寺，樯帆别郡船。
<br>&nbsp;&nbsp;&nbsp;&nbsp;溪山妙图画，井邑盛人烟。
<br>&nbsp;&nbsp;&nbsp;&nbsp;未觉乡音改，空惊岁事迁。
<br>&nbsp;&nbsp;&nbsp;&nbsp;桃花知不远，底处觅真仙。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;不见千株树，空留百尺台。
<br>&nbsp;&nbsp;&nbsp;&nbsp;仙人定无有，行客自裴回。
<br>&nbsp;&nbsp;&nbsp;&nbsp;更欲危栏倚，生嫌莫色催。
<br>&nbsp;&nbsp;&nbsp;&nbsp;病僧壴?不出，门外长苍苔。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;望望龟峰寺，行行番国船。
<br>&nbsp;&nbsp;&nbsp;&nbsp;林深寒日薄，沙逈晚风颠。
<br>&nbsp;&nbsp;&nbsp;&nbsp;能赋思孙楚，同行有惠连。
<br>&nbsp;&nbsp;&nbsp;&nbsp;好诗相拨触，才尽不能宣。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;唤渡风殊怀，穿林日向中。
<br>&nbsp;&nbsp;&nbsp;&nbsp;飞泉半崖落，峭壁与天通。
<br>&nbsp;&nbsp;&nbsp;&nbsp;往者名犹在，仙人事已空。
<br>&nbsp;&nbsp;&nbsp;&nbsp;徐岩不为远，归去若匆匆。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;试登云锦阁，还上揖仙亭。
<br>&nbsp;&nbsp;&nbsp;&nbsp;栋宇虽摧落，江山自典型。
<br>&nbsp;&nbsp;&nbsp;&nbsp;冲风聊策杖，晚日更扬舲。
<br>&nbsp;&nbsp;&nbsp;&nbsp;要写吴江句，初无六尺屏。
<br>
<br>赵蕃?闰月二十日离玉山八月到余干易舟又二日抵鄱阳城追集途中所作得诗
<br>&nbsp;&nbsp;&nbsp;&nbsp;草草天涯棹，悠悠江上鸥。
<br>&nbsp;&nbsp;&nbsp;&nbsp;琵琶千古恨，蓑笠十年游。
<br>&nbsp;&nbsp;&nbsp;&nbsp;莫向官亭泊，闲为佛界流。
<br>&nbsp;&nbsp;&nbsp;&nbsp;明朝更西去，依旧觅扁舟。
<br>
<br>赵蕃?三日风果止早行
<br>&nbsp;&nbsp;&nbsp;&nbsp;侧枕听风吹，撑篷避雨丝。
<br>&nbsp;&nbsp;&nbsp;&nbsp;不忘披败帙，何暇问朝炊。
<br>&nbsp;&nbsp;&nbsp;&nbsp;浪静川无迹，云行山不移。
<br>&nbsp;&nbsp;&nbsp;&nbsp;自知非画手，游戏一于诗。
<br>
<br>赵蕃?三诗寄郭古夫
<br>&nbsp;&nbsp;&nbsp;&nbsp;巫峡闻归旆，潇湘说定居。
<br>&nbsp;&nbsp;&nbsp;&nbsp;若亲千里面，曾捧一缄书。
<br>&nbsp;&nbsp;&nbsp;&nbsp;山桧风霜老，江枫日夜疏。
<br>&nbsp;&nbsp;&nbsp;&nbsp;穷秋已凉冷，体候复何如。
<br>
<br>赵蕃?三诗寄郭古夫
<br>&nbsp;&nbsp;&nbsp;&nbsp;往日台郎选，今年散吏员。
<br>&nbsp;&nbsp;&nbsp;&nbsp;词华推匠哲，问学得师传。
<br>&nbsp;&nbsp;&nbsp;&nbsp;视草应栖掖，谈经合细旃。
<br>&nbsp;&nbsp;&nbsp;&nbsp;诸公曷逃责，诏旨尚求贤。
<br>
<br>赵蕃?三诗寄郭古夫
<br>&nbsp;&nbsp;&nbsp;&nbsp;丐去秋今晚，能归岁且徐。
<br>&nbsp;&nbsp;&nbsp;&nbsp;须公一尊酒，胜我十书书。
<br>&nbsp;&nbsp;&nbsp;&nbsp;生死交情异，乖离人事疏。
<br>&nbsp;&nbsp;&nbsp;&nbsp;如闻厚风谊，何敢自趦趄。
<br>
<br>赵蕃?三兄既见过喜而赋此
<br>&nbsp;&nbsp;&nbsp;&nbsp;村居不记元夕朝，田蚕镫火俗异宜。
<br>&nbsp;&nbsp;&nbsp;&nbsp;但余林月光陆离，所期不来空赋诗。
<br>&nbsp;&nbsp;&nbsp;&nbsp;明朝风作后日雪，只道来朝中已辍。
<br>&nbsp;&nbsp;&nbsp;&nbsp;今朝小霁泥未乾，或报门前有车辙。
<br>&nbsp;&nbsp;&nbsp;&nbsp;我穷政尔落荒山，跫然忽复解我颜。
<br>&nbsp;&nbsp;&nbsp;&nbsp;平生交旧固我矣，风味如此端亦悭。
<br>&nbsp;&nbsp;&nbsp;&nbsp;梅虽已谢兰可掘，有酒纵漓醅可拨。
<br>&nbsp;&nbsp;&nbsp;&nbsp;为子一醉莫深辞，更要好诗书岁月。
<br>
<br>赵蕃?三夜不见月
<br>&nbsp;&nbsp;&nbsp;&nbsp;中秋隔明日，月色比常佳。
<br>&nbsp;&nbsp;&nbsp;&nbsp;晨气早已肃，暮云深更遮。
<br>&nbsp;&nbsp;&nbsp;&nbsp;巡檐徒四立，顾影晚兴嗟。
<br>&nbsp;&nbsp;&nbsp;&nbsp;桂旱犹藏蕊，橘秋反吐花。
<br>
<br>赵蕃?三月八日发舟后作
<br>&nbsp;&nbsp;&nbsp;&nbsp;沙步行初改，津亭望且遥。
<br>&nbsp;&nbsp;&nbsp;&nbsp;青山出图画，白鹭立风标。
<br>&nbsp;&nbsp;&nbsp;&nbsp;境熟诗难就，愁深酒易消。
<br>&nbsp;&nbsp;&nbsp;&nbsp;云归还漠漠，雨静复萧萧。
<br>
<br>赵蕃?三月初二日雨人以为风止之祥
<br>&nbsp;&nbsp;&nbsp;&nbsp;谶言雨作风当正，得雨喜如遭旱时。
<br>&nbsp;&nbsp;&nbsp;&nbsp;枕藉无嗔杂蓑笠，踚藏不异庇茅茨。
<br>&nbsp;&nbsp;&nbsp;&nbsp;近看杨柳大垂手，远对云山图入眉。
<br>&nbsp;&nbsp;&nbsp;&nbsp;日暮横流难共济，明当安稳遂东之。
<br>
<br>赵蕃?三月二日同明叔过从礼观牡丹
<br>&nbsp;&nbsp;&nbsp;&nbsp;新晴唤我出，负郭看花来。
<br>&nbsp;&nbsp;&nbsp;&nbsp;窈窕栏槛入，咄嗟尊俎开。
<br>&nbsp;&nbsp;&nbsp;&nbsp;嫣然同午醉，老矣怕春催。
<br>&nbsp;&nbsp;&nbsp;&nbsp;身羡双飞蝶，翩翩去却回。
<br>
<br>赵蕃?三月六日
<br>&nbsp;&nbsp;&nbsp;&nbsp;桐花最晚开已落，春色全归草满园。
<br>&nbsp;&nbsp;&nbsp;&nbsp;破衲欲捐还未可，炎凉翻覆在朝昏。
<br>
<br>赵蕃?三月六日
<br>&nbsp;&nbsp;&nbsp;&nbsp;自把残书洗睡昏，欲求甚解与谁论。
<br>&nbsp;&nbsp;&nbsp;&nbsp;乍然好鸟闻深樾，忽尔荒鸡听远村。
<br>
<br>赵蕃?三月六日
<br>&nbsp;&nbsp;&nbsp;&nbsp;怪底朝来暖欲昏，故应晚雨剧翻盆。
<br>&nbsp;&nbsp;&nbsp;&nbsp;空斋寂寞催成睡，风为卷书还闭门。
<br>
<br>赵蕃?三月三十日
<br>&nbsp;&nbsp;&nbsp;&nbsp;正是春时病不聊，未嫌风雨送今朝。
<br>&nbsp;&nbsp;&nbsp;&nbsp;今年红蕊明年在，此日繁阴后日凋。
<br>&nbsp;&nbsp;&nbsp;&nbsp;诗癖不除终作崇，鬓霜无种自能饶。
<br>&nbsp;&nbsp;&nbsp;&nbsp;平生吟友俱安在，寥落天涯不可招。
<br>
<br>赵蕃?三月三十日余有章贡之役陈明叔严从礼载酒见饯于白泉张伯永继至
<br>&nbsp;&nbsp;&nbsp;&nbsp;相从数月间，已复两为别。
<br>&nbsp;&nbsp;&nbsp;&nbsp;此身竟何有，百年终是客。
<br>&nbsp;&nbsp;&nbsp;&nbsp;近役不隔州，音问可络绎。
<br>&nbsp;&nbsp;&nbsp;&nbsp;江南虚成市，白泉强名刹。
<br>&nbsp;&nbsp;&nbsp;&nbsp;何劳共追饯，令我滋不悦。
<br>&nbsp;&nbsp;&nbsp;&nbsp;觞行期月上，月上尊已侧。
<br>&nbsp;&nbsp;&nbsp;&nbsp;我熙四壁空，君归度舟阔。
<br>
<br>赵蕃?三月审知以余行有日置酒于智门寺后竹间小亭时与者王彦博审知之侄
<br>&nbsp;&nbsp;&nbsp;&nbsp;林下有高兴，眼前无此流。
<br>&nbsp;&nbsp;&nbsp;&nbsp;并溪村迳入，背佛野亭投。
<br>&nbsp;&nbsp;&nbsp;&nbsp;绿竹依人好，红蕖取意秋。
<br>&nbsp;&nbsp;&nbsp;&nbsp;病多宽酒债，别近耿离忧。
<br>
<br>赵蕃?三月十八日
<br>&nbsp;&nbsp;&nbsp;&nbsp;巴陵一月雨不休，岂惟人病天亦愁。
<br>&nbsp;&nbsp;&nbsp;&nbsp;蚕饥麦腐谷种坏，农夫田妇呼天求。
<br>&nbsp;&nbsp;&nbsp;&nbsp;巴邑有客方倦游，杭湖欲归思具舟。
<br>&nbsp;&nbsp;&nbsp;&nbsp;冥冥政尔羡归雁，拍拍安得从轻鸥。
<br>&nbsp;&nbsp;&nbsp;&nbsp;远书数月绝不得，尔穷故与吾仿佛。
<br>&nbsp;&nbsp;&nbsp;&nbsp;或云此雨只此域，又道淋淫遍江国。
<br>&nbsp;&nbsp;&nbsp;&nbsp;夜来痛饮不知极，终日破床成兀兀。
<br>&nbsp;&nbsp;&nbsp;&nbsp;感期风雨忆江东，诗就鸟栖窗纸黑。
<br>
<br>赵蕃?三月十六日郊行
<br>&nbsp;&nbsp;&nbsp;&nbsp;乍惊风色扫群阴，旋见朝光上远林。
<br>&nbsp;&nbsp;&nbsp;&nbsp;李径跳蹊愁欲寂，麦畦桑亩秀何深。
<br>&nbsp;&nbsp;&nbsp;&nbsp;未云晨出因迎客，自喜山行不废吟。
<br>&nbsp;&nbsp;&nbsp;&nbsp;春晚得晴如此少，寄声鸠辈且停音。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;参军出郭匪幽寻，使者移文播德音。
<br>&nbsp;&nbsp;&nbsp;&nbsp;石蒜榆皮那得饱，刀耕火种岂能任。
<br>&nbsp;&nbsp;&nbsp;&nbsp;义仓政尔因饥发，赈历兹焉遣吏临。
<br>&nbsp;&nbsp;&nbsp;&nbsp;比屋故知难户晓，分行聊得尽吾心。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;闻道高原尚苦乾，未妨平陆欲生湍。
<br>&nbsp;&nbsp;&nbsp;&nbsp;眼中乍见扶藜出，耳畔未嗟啼鸟欢。
<br>&nbsp;&nbsp;&nbsp;&nbsp;汉诏当知本宽大，豳诗政复著艰难。
<br>&nbsp;&nbsp;&nbsp;&nbsp;尔能粗得饥肠实，我亦安辞脚力酸。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;三月十七日以檄出行赈贷旬日而复反自州门至老竹自老竹至鹅口复回老行由乾溪上入浦口泛舟以归得诗十首
<br>&nbsp;&nbsp;&nbsp;&nbsp;马體岭下源初发，鹅口山前渐可舟。
<br>&nbsp;&nbsp;&nbsp;&nbsp;一百八盘谁谓险，二十四溪何自游。
<br>&nbsp;&nbsp;&nbsp;&nbsp;深厉浅揭故数数，车烦马殆真悠悠。
<br>&nbsp;&nbsp;&nbsp;&nbsp;惜哉当此方倥偬，不然亦足供夷犹。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;大麦初齐积渐黄，青青小麦更连冈。
<br>&nbsp;&nbsp;&nbsp;&nbsp;去冬屡雪有如此，今岁一丰端可望。
<br>&nbsp;&nbsp;&nbsp;&nbsp;负笼不须嗟甚苦，腰鎌行且看争忙。
<br>&nbsp;&nbsp;&nbsp;&nbsp;太仓红腐憎泥土，亦复遥思饼饵香。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;既雨得晴晴亦佳，箂舆终日度咿哑。
<br>&nbsp;&nbsp;&nbsp;&nbsp;蒙笼篁竹四三里，仿佛茅茨三五家。
<br>&nbsp;&nbsp;&nbsp;&nbsp;邻舍相闻亦鸡犬，田畴随事有桑麻。
<br>&nbsp;&nbsp;&nbsp;&nbsp;居夷何陋惭君子，不尔辞官学种畲。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;乾溪溪侧弹子洞，薄暮过之聊且休。
<br>&nbsp;&nbsp;&nbsp;&nbsp;志欲山林成独往，愧无名姓继三游。
<br>&nbsp;&nbsp;&nbsp;&nbsp;奇奇怪怪乏画手，凿凿磷磷宜枕流。
<br>&nbsp;&nbsp;&nbsp;&nbsp;岩岫水泉真两得，未容石井独吾州。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;春今回首便天涯，留得芳英在物华。
<br>&nbsp;&nbsp;&nbsp;&nbsp;野色似云閒放犊，树阴如幄暗巢鸦。
<br>&nbsp;&nbsp;&nbsp;&nbsp;金钱满地空心草，紫绮漫郊苦菜花。
<br>&nbsp;&nbsp;&nbsp;&nbsp;试考方言助多识，欲传名字入诗家。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;浦口江头艇子呼，有怀逸兴恐成孤。
<br>&nbsp;&nbsp;&nbsp;&nbsp;非鬭邮传憎尘土，自爱江山入画图。
<br>&nbsp;&nbsp;&nbsp;&nbsp;峰势宛如神峻拔，瀑痕浑似笔浓枯。
<br>&nbsp;&nbsp;&nbsp;&nbsp;顾怜文力孱非敌，剩欲追摹忽已逋。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;晚日微风坠镜平，中流直下縠纹生。
<br>&nbsp;&nbsp;&nbsp;&nbsp;烟云点缀多新态，鸥鸟逢迎殆宿盟。
<br>&nbsp;&nbsp;&nbsp;&nbsp;聚落近于边境接，村墟亦有戍楼横。
<br>&nbsp;&nbsp;&nbsp;&nbsp;虽然王化初无外，接轸农桑畔珧叟。
<br>
<br>赵蕃?三月十七日以檄出行赈贷旬日而复反自州门至老竹自老竹至鹅口复回
<br>&nbsp;&nbsp;&nbsp;&nbsp;世奇粤水与湘山，此地元居楚粤间。
<br>&nbsp;&nbsp;&nbsp;&nbsp;尽日觅诗终莫就，有时游目不能还。
<br>&nbsp;&nbsp;&nbsp;&nbsp;骤来遥点雨初过，忽尔数峰云自閒。
<br>&nbsp;&nbsp;&nbsp;&nbsp;远碧近苍元互映，浅青深绿更相关。
<br>
<br>赵蕃?三月十三日夜五更闻杜鹃时成父欲入浙因赋六章章四句以送之
<br>&nbsp;&nbsp;&nbsp;&nbsp;不如归去，苍山茂树。
<br>&nbsp;&nbsp;&nbsp;&nbsp;独胡为乎，空此号呼。
<br>
<br>赵蕃?三月十三日夜五更闻杜鹃时成父欲入浙因赋六章章四句以送之
<br>&nbsp;&nbsp;&nbsp;&nbsp;归去来兮，斯言可师。
<br>&nbsp;&nbsp;&nbsp;&nbsp;我今已归，胡能不如。
<br>
<br>赵蕃?三月十三日夜五更闻杜鹃时成父欲入浙因赋六章章四句以送之
<br>&nbsp;&nbsp;&nbsp;&nbsp;不如归去，春且云莫。
<br>&nbsp;&nbsp;&nbsp;&nbsp;山中之乐，岂同岐路。
<br>
<br>赵蕃?三月十三日夜五更闻杜鹃时成父欲入浙因赋六章章四句以送之
<br>&nbsp;&nbsp;&nbsp;&nbsp;归去来兮，言发动随。
<br>&nbsp;&nbsp;&nbsp;&nbsp;古之逸民，舍陶而谁。
<br>
<br>赵蕃?三月十三日夜五更闻杜鹃时成父欲入浙因赋六章章四句以送之
<br>&nbsp;&nbsp;&nbsp;&nbsp;不如归去，载丁载宁。
<br>&nbsp;&nbsp;&nbsp;&nbsp;劝子勿去，子宁我听。
<br>
<br>赵蕃?三月十三日夜五更闻杜鹃时成父欲入浙因赋六章章四句以送之
<br>&nbsp;&nbsp;&nbsp;&nbsp;不如归去，子宁肯住。
<br>&nbsp;&nbsp;&nbsp;&nbsp;归去来兮，早歌式微。
<br>
<br>赵蕃?三月十一日
<br>&nbsp;&nbsp;&nbsp;&nbsp;少年意与春竞，老老全将病供。
<br>&nbsp;&nbsp;&nbsp;&nbsp;鹊噪芳阴树树，蝶飞幽梦重重。
<br>
<br>赵蕃?三月一日
<br>&nbsp;&nbsp;&nbsp;&nbsp;粤山深历备辞劳，虽有故人谁赠袍。
<br>&nbsp;&nbsp;&nbsp;&nbsp;归卧茅斋且休歇，竹风山雨两萧骚。
<br>
<br>赵蕃?散庵即事
<br>&nbsp;&nbsp;&nbsp;&nbsp;屋冷频添火，窗深远炷香。
<br>&nbsp;&nbsp;&nbsp;&nbsp;荆榛白堕境，杖履黑甜乡。
<br>&nbsp;&nbsp;&nbsp;&nbsp;晚日谁云短，閒身得暂长。
<br>&nbsp;&nbsp;&nbsp;&nbsp;畏人成免俗，治药屡传方。
<br>
<br>赵蕃?扫桂
<br>&nbsp;&nbsp;&nbsp;&nbsp;年年赋木犀，独未到此树。
<br>&nbsp;&nbsp;&nbsp;&nbsp;信知官舍居，更甚此身寓。
<br>&nbsp;&nbsp;&nbsp;&nbsp;黄叶满堦除，蔓草委霜露。
<br>&nbsp;&nbsp;&nbsp;&nbsp;相逢每变色，此树独如故。
<br>&nbsp;&nbsp;&nbsp;&nbsp;殷勤为扫除，不必但花务。
<br>&nbsp;&nbsp;&nbsp;&nbsp;风月四时佳，吾其枉幽步。
<br>
<br>赵蕃?晒蓑亭
<br>&nbsp;&nbsp;&nbsp;&nbsp;欲买宽闲结钓庵，一竿投老寄江南。
<br>&nbsp;&nbsp;&nbsp;&nbsp;是州亦在经营里，先手落君无可谈。
<br>
<br>赵蕃?晒蓑亭
<br>&nbsp;&nbsp;&nbsp;&nbsp;冰玉溪山近与邻，我舟来往故成频。
<br>&nbsp;&nbsp;&nbsp;&nbsp;眼边风物浑如旧，只欠行吟采若人。
<br>
<br>赵蕃?晒蓑亭
<br>&nbsp;&nbsp;&nbsp;&nbsp;爱竹旧时王子猷，造门忘主见风流。
<br>&nbsp;&nbsp;&nbsp;&nbsp;如君不但无鏁钥，更向山阴具小舟。
<br>
<br>赵蕃?山花有所谓绕茧漆者盖缲丝藉此以取头耳
<br>&nbsp;&nbsp;&nbsp;&nbsp;树树山礬落，枝枝绕茧开。
<br>&nbsp;&nbsp;&nbsp;&nbsp;论香宁敢辈，取用实能皆。
<br>&nbsp;&nbsp;&nbsp;&nbsp;白屋珍姚魏，朱门贱草莱。
<br>&nbsp;&nbsp;&nbsp;&nbsp;勿嫌卑薄域，解产栋梁才。
<br>
<br>赵蕃?山行
<br>&nbsp;&nbsp;&nbsp;&nbsp;晨起雨间雪，晚行风送晴。
<br>&nbsp;&nbsp;&nbsp;&nbsp;梅残冰玉瘦，林远画图呈。
<br>&nbsp;&nbsp;&nbsp;&nbsp;贾客嗟长路，农夫乐早耕。
<br>&nbsp;&nbsp;&nbsp;&nbsp;余怀独无累，徒倚待诗成。
<br>
<br>赵蕃?山行见野樱桃花
<br>&nbsp;&nbsp;&nbsp;&nbsp;徐行历历转深豯，人意何如鸟语同。
<br>&nbsp;&nbsp;&nbsp;&nbsp;山路梅花浑扫迹，春风尽属野樱红。
<br>
<br>赵蕃?山行见月作
<br>&nbsp;&nbsp;&nbsp;&nbsp;有风肃然，落于树巅。
<br>&nbsp;&nbsp;&nbsp;&nbsp;使我沈痾，不药而痊。
<br>
<br>赵蕃?山行见月作
<br>&nbsp;&nbsp;&nbsp;&nbsp;意行何之，陟此云岭。
<br>&nbsp;&nbsp;&nbsp;&nbsp;如梦而觉，如昏而醒。
<br>
<br>赵蕃?山行见月作
<br>&nbsp;&nbsp;&nbsp;&nbsp;东坡老翁，有言莫酬。
<br>&nbsp;&nbsp;&nbsp;&nbsp;凉天佳月，即为中秋。
<br>
<br>赵蕃?山行见月作
<br>&nbsp;&nbsp;&nbsp;&nbsp;恨我无酒，负尔一醉。
<br>&nbsp;&nbsp;&nbsp;&nbsp;酌兹寒泉，兀尔忘睡。
<br>
<br>赵蕃?山中四绝句
<br>&nbsp;&nbsp;&nbsp;&nbsp;桃源政自人间世，山故苍苍水故流。
<br>&nbsp;&nbsp;&nbsp;&nbsp;不是幔亭张席地，卒然风雨卷山头。
<br>
<br>赵蕃?山中四绝句
<br>&nbsp;&nbsp;&nbsp;&nbsp;去年徂暑桃源过，今岁秋高到武夷。
<br>&nbsp;&nbsp;&nbsp;&nbsp;不遇名山一来访，箧中宁有此山诗。
<br>
<br>赵蕃?山中四绝句
<br>&nbsp;&nbsp;&nbsp;&nbsp;武夷仙伯定能诗，解赏仙人张湛词。
<br>&nbsp;&nbsp;&nbsp;&nbsp;更诵人间可哀曲，飘飘亦复动人思。
<br>
<br>赵蕃?山中四绝句
<br>&nbsp;&nbsp;&nbsp;&nbsp;欲访武夷毛洞竹，路穷九曲更山深。
<br>&nbsp;&nbsp;&nbsp;&nbsp;道人知我衰无力，乞与一枝酬素心。
<br>
<br>赵蕃?上宠市早饭
<br>&nbsp;&nbsp;&nbsp;&nbsp;雾合疑为雨，云开复变晴。
<br>&nbsp;&nbsp;&nbsp;&nbsp;梨花高朵盛，柳树弱枝荣。
<br>&nbsp;&nbsp;&nbsp;&nbsp;问寺山场远，逢虚旅饭营。
<br>&nbsp;&nbsp;&nbsp;&nbsp;侵晨王事起，亭午野田行。
<br>
<br>赵蕃?上七里岭
<br>&nbsp;&nbsp;&nbsp;&nbsp;天公知我行良苦，垂上岭时容少晴。
<br>&nbsp;&nbsp;&nbsp;&nbsp;登山著履自不恶，卧游作图空复情。
<br>&nbsp;&nbsp;&nbsp;&nbsp;此来岂止试脚力，政坐久不寻诗盟。
<br>&nbsp;&nbsp;&nbsp;&nbsp;山樊雪白藤花赤，高树木兰低紫荆。
<br>
<br>赵蕃?上饶道中
<br>&nbsp;&nbsp;&nbsp;&nbsp;踏土忧疑似踏船，土塍滑汰胜于舷。
<br>&nbsp;&nbsp;&nbsp;&nbsp;川行可怖陆行苦，谁遣为之空自怜。
<br>
<br>赵蕃?上巳
<br>&nbsp;&nbsp;&nbsp;&nbsp;朝来一雨快阴晴，东郊百鸟间关鸣。
<br>&nbsp;&nbsp;&nbsp;&nbsp;受风柳条不自惜，蘸水桃花可怜生。
<br>&nbsp;&nbsp;&nbsp;&nbsp;不见山阴兰亭集，况乃长安丽人行。
<br>&nbsp;&nbsp;&nbsp;&nbsp;东西南北俱为客，且送江头返照明。
<br>
<br>赵蕃?上元口号呈莫令三首
<br>&nbsp;&nbsp;&nbsp;&nbsp;令君忧乐与民同，灯火随时祝岁丰。
<br>&nbsp;&nbsp;&nbsp;&nbsp;我亦颇怀归去乐，田蚕处处逐儿童。
<br>
<br>赵蕃?上元口号呈莫令三首
<br>&nbsp;&nbsp;&nbsp;&nbsp;一瑆华灯直万钱，谁知下里取薪然。
<br>&nbsp;&nbsp;&nbsp;&nbsp;绮纨照耀舆台体，民得褐衣犹破穿。
<br>
<br>赵蕃?上元口号呈莫令三首
<br>&nbsp;&nbsp;&nbsp;&nbsp;华灯能得几时新，明日当为刍狗陈。
<br>&nbsp;&nbsp;&nbsp;&nbsp;我识令君敦厚意，不能奉己厉吾民。
<br>
<br>赵蕃?社后一日风雨中作
<br>&nbsp;&nbsp;&nbsp;&nbsp;南山北山雨未分，东村西村鸡叫群。
<br>&nbsp;&nbsp;&nbsp;&nbsp;病夫深居百不闻，香炉茗碗频策勋。
<br>&nbsp;&nbsp;&nbsp;&nbsp;浮生踪迹空中云，期须变化归无垠。
<br>&nbsp;&nbsp;&nbsp;&nbsp;春风九十又足云，眼中红白徒纷纷。
<br>
<br>赵蕃?社日风雨
<br>&nbsp;&nbsp;&nbsp;&nbsp;坎坎连村鼓，喈喈隔墅鸡。
<br>&nbsp;&nbsp;&nbsp;&nbsp;云低天欲夜，雨合路平鸡。
<br>&nbsp;&nbsp;&nbsp;&nbsp;酒为治聋饮，诗因排闷题。
<br>&nbsp;&nbsp;&nbsp;&nbsp;休嗟妨杖履，聊取便锄犁。
<br>
<br>赵蕃?社日醉起
<br>&nbsp;&nbsp;&nbsp;&nbsp;醉状初右春水船，梦成蝴蝶更翩翩。
<br>&nbsp;&nbsp;&nbsp;&nbsp;觉来已是情无奈，那更急风吹雨颠。
<br>
<br>赵蕃?沈沅陵生日
<br>&nbsp;&nbsp;&nbsp;&nbsp;十载郊居赋，当年蜡屐游。
<br>&nbsp;&nbsp;&nbsp;&nbsp;江山元好在，人物继风流。
<br>&nbsp;&nbsp;&nbsp;&nbsp;奏牍频能上，弦歌特暂留。
<br>&nbsp;&nbsp;&nbsp;&nbsp;白云宽志养，黄纸拜天休。
<br>&nbsp;&nbsp;&nbsp;&nbsp;先契仍僚契，赓酬复献酬。
<br>&nbsp;&nbsp;&nbsp;&nbsp;悬弧颂初度，横鹗看清流。
<br>
<br>赵蕃?审知见过
<br>&nbsp;&nbsp;&nbsp;&nbsp;吾庐非不爱，计拙未能还。
<br>&nbsp;&nbsp;&nbsp;&nbsp;坐我云山表，望君邻里间。
<br>&nbsp;&nbsp;&nbsp;&nbsp;暂疏成郁抱，才见即开颜。
<br>&nbsp;&nbsp;&nbsp;&nbsp;安得同三迳，长年只闭关。
<br>
<br>赵蕃?审知以诗送行借韵留别
<br>&nbsp;&nbsp;&nbsp;&nbsp;十年保我章泉竹，木枕布衾供易粟。
<br>&nbsp;&nbsp;&nbsp;&nbsp;家贫纵尔不自给，且不知荣安取辱。
<br>&nbsp;&nbsp;&nbsp;&nbsp;今年谁令起作官，此路向来非所熟。
<br>&nbsp;&nbsp;&nbsp;&nbsp;示诗往往道离索，又说是邦山水足。
<br>&nbsp;&nbsp;&nbsp;&nbsp;风流文物夙有人，九州共识黄山谷。
<br>&nbsp;&nbsp;&nbsp;&nbsp;细哦海内流传句，足缓司空城旦读。
<br>&nbsp;&nbsp;&nbsp;&nbsp;少时已无鞍马志，老矣岂堪消髀肉。
<br>&nbsp;&nbsp;&nbsp;&nbsp;但令诗与故人期，此外声名甘碌碌。
<br>
<br>赵蕃?审知用由字韵作诗见示次韵
<br>&nbsp;&nbsp;&nbsp;&nbsp;山可屐登溪中浮，崎岖窈窕怅无由。
<br>&nbsp;&nbsp;&nbsp;&nbsp;功名竟尔异吾事，邱壑只然须我流。
<br>&nbsp;&nbsp;&nbsp;&nbsp;夏日炎蒸端畏病，秋天潇洒信宜游。
<br>&nbsp;&nbsp;&nbsp;&nbsp;关心怀玉山前路，要上诸峰最上头。
<br>
<br>赵蕃?生米矶之至德观余旧游也尝有题钓矶胡柏七言二绝句庚子夏五月八日
<br>&nbsp;&nbsp;&nbsp;&nbsp;此地传为天宝门，政由渔叟话桃源。
<br>&nbsp;&nbsp;&nbsp;&nbsp;阁中名字谁为立，知是君平几世孙。
<br>
<br>赵蕃?生米矶之至德观余旧游也尝有题钓矶胡柏七言二绝句庚子夏五月八日
<br>&nbsp;&nbsp;&nbsp;&nbsp;旧闻但觉生米矶，新游更见黄连石。
<br>&nbsp;&nbsp;&nbsp;&nbsp;石边矶上有轩窗，万里一时来咫尺。
<br>
<br>赵蕃?生米矶之至德观余旧游也尝有题钓矶胡柏七言二绝句庚子夏五月八日
<br>&nbsp;&nbsp;&nbsp;&nbsp;往游故喜秋无暑，今至还欣夏有凉。
<br>&nbsp;&nbsp;&nbsp;&nbsp;褦襶不能来热客，泠然听我梦还乡。
<br>
<br>赵蕃?生米矶之至德观余旧游也尝有题钓矶胡柏七言二绝句庚子夏五月八日
<br>&nbsp;&nbsp;&nbsp;&nbsp;团团政尔来天下，皎皎何从堕水中。
<br>&nbsp;&nbsp;&nbsp;&nbsp;剩欲学为牛渚咏，只愁笑杀绮裘翁。
<br>
<br>赵蕃?生米市尽处有寺名演义有二物且得甘叔异邓南秀简寿玉诗
<br>&nbsp;&nbsp;&nbsp;&nbsp;往来屡觅肩吾钓，八十初逢演义僧。
<br>&nbsp;&nbsp;&nbsp;&nbsp;香爇黄连云细细，薜看石柱帔层层。
<br>&nbsp;&nbsp;&nbsp;&nbsp;何妨杖策往幽步，频念竹炉眠曲肱。
<br>&nbsp;&nbsp;&nbsp;&nbsp;海内故人难数见，壁间时得姓名曾。
<br>
<br>赵蕃?师契约看白莲
<br>&nbsp;&nbsp;&nbsp;&nbsp;勿陋盆为沼，能生径尺莲。
<br>&nbsp;&nbsp;&nbsp;&nbsp;乍开冰刻镂，欲谢羽蹁跹。
<br>&nbsp;&nbsp;&nbsp;&nbsp;得意疑来鹭，凌波欲问仙。
<br>&nbsp;&nbsp;&nbsp;&nbsp;平生苕霅兴，拟借叶为船。
<br>
<br>赵蕃?诗一首
<br>&nbsp;&nbsp;&nbsp;&nbsp;学语浑似学参禅，要保心传与耳传。
<br>&nbsp;&nbsp;&nbsp;&nbsp;秋菊春兰宁易地，清风明月本同天。
<br>
<br>赵蕃?施过之见过二首
<br>&nbsp;&nbsp;&nbsp;&nbsp;君来能破闷，雨至更蠲愁。
<br>&nbsp;&nbsp;&nbsp;&nbsp;旧识庐山道，长怀鹦鹉洲。
<br>&nbsp;&nbsp;&nbsp;&nbsp;相从今十载，一饭未成谋。
<br>&nbsp;&nbsp;&nbsp;&nbsp;俱作江西去，君车我具舟。
<br>
<br>赵蕃?施过之见过二首
<br>&nbsp;&nbsp;&nbsp;&nbsp;鹭影投山背，蝉声满树头。
<br>&nbsp;&nbsp;&nbsp;&nbsp;千峰雪未释，四野雨初周。
<br>&nbsp;&nbsp;&nbsp;&nbsp;甚矣厌余暑，欣然当早秋。
<br>&nbsp;&nbsp;&nbsp;&nbsp;半年才此见，一夕可辞留。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;【卷22】
<br>
<br>赵蕃?施衢州除浙西提刑以诗寄饯三首
<br>&nbsp;&nbsp;&nbsp;&nbsp;昔公立螭坳，秉笔罔不书。
<br>&nbsp;&nbsp;&nbsp;&nbsp;及乎上谏坡，论议无日虚。
<br>&nbsp;&nbsp;&nbsp;&nbsp;直言有不讎，柴桑念归欤。
<br>&nbsp;&nbsp;&nbsp;&nbsp;高卧属几日，朱辬起阎闾。
<br>&nbsp;&nbsp;&nbsp;&nbsp;政成合入奏，返直承明庐。
<br>&nbsp;&nbsp;&nbsp;&nbsp;如何更持节，未使经纶摅。
<br>&nbsp;&nbsp;&nbsp;&nbsp;上心岂无谓，劳公重皇居。
<br>&nbsp;&nbsp;&nbsp;&nbsp;吏恶必剪刈，士良必吹嘘。
<br>&nbsp;&nbsp;&nbsp;&nbsp;此自宰相事，于公定何知。
<br>
<br>赵蕃?施衢州除浙西提刑以诗寄饯三首
<br>&nbsp;&nbsp;&nbsp;&nbsp;六飞驻吴中，地实三辅比。
<br>&nbsp;&nbsp;&nbsp;&nbsp;择守固甚艰，况于部刺史。
<br>&nbsp;&nbsp;&nbsp;&nbsp;惟公治衢州，他郡盖无是。
<br>&nbsp;&nbsp;&nbsp;&nbsp;岂惟教条清，坐见风俗美。
<br>&nbsp;&nbsp;&nbsp;&nbsp;邦畿四方本，王化所自始。
<br>&nbsp;&nbsp;&nbsp;&nbsp;俾公按连城，此责亦重矣。
<br>&nbsp;&nbsp;&nbsp;&nbsp;绣衣非古官，汉乃有直指。
<br>&nbsp;&nbsp;&nbsp;&nbsp;于今盗贼清，所系狱事尔。
<br>&nbsp;&nbsp;&nbsp;&nbsp;谳议苟以平，遗公孙若子。
<br>
<br>赵蕃?施衢州除浙西提刑以诗寄饯三首
<br>&nbsp;&nbsp;&nbsp;&nbsp;我客怀玉山，有如梓与桑。
<br>&nbsp;&nbsp;&nbsp;&nbsp;地故隶江东，与衢盖邻疆。
<br>&nbsp;&nbsp;&nbsp;&nbsp;自公剖符来，亦既阅雨霜。
<br>&nbsp;&nbsp;&nbsp;&nbsp;非惟衢人安，我民亦小康。
<br>&nbsp;&nbsp;&nbsp;&nbsp;去年旱无收，闾里惊欲惶。
<br>&nbsp;&nbsp;&nbsp;&nbsp;匪藉衢粟输，乌能免流亡。
<br>&nbsp;&nbsp;&nbsp;&nbsp;嗣闻被灾郡，诛赏率亦富。
<br>&nbsp;&nbsp;&nbsp;&nbsp;况于惠比境，于今见何尝。
<br>&nbsp;&nbsp;&nbsp;&nbsp;事虽郁上闻，我民不公忘。
<br>
<br>赵蕃?十八日分谒升德庙过江作
<br>&nbsp;&nbsp;&nbsp;&nbsp;命有丛祠事，晨兴敢惮勤。
<br>&nbsp;&nbsp;&nbsp;&nbsp;渚沙微隐艇，山林总藏云。
<br>&nbsp;&nbsp;&nbsp;&nbsp;雨势纷未已，诗材恥见分。
<br>&nbsp;&nbsp;&nbsp;&nbsp;中流更回首，片片愧鸥群。
<br>
<br>赵蕃?十八日记梦
<br>&nbsp;&nbsp;&nbsp;&nbsp;冥冥落月子规哭，幽人梦成续复续。
<br>&nbsp;&nbsp;&nbsp;&nbsp;茅檐坏砌到何许，酴醾回倒留紫竹。
<br>&nbsp;&nbsp;&nbsp;&nbsp;紫竹新抽雨又滋，泪粉娟娟凝翠玉。
<br>&nbsp;&nbsp;&nbsp;&nbsp;梦中自省非宿游，又意檐村旧林谷。
<br>&nbsp;&nbsp;&nbsp;&nbsp;阿连对床呼得桓，亦说梦作看花行。
<br>&nbsp;&nbsp;&nbsp;&nbsp;看花梦向江南去，江石荦确屐有声。
<br>&nbsp;&nbsp;&nbsp;&nbsp;行逢古屋郁峥嵘，仙家释氏俱莫名。
<br>&nbsp;&nbsp;&nbsp;&nbsp;看花非扬亦非洛，但见满眼灼灼朝霞明。
<br>&nbsp;&nbsp;&nbsp;&nbsp;梦中又意东庄路，普圆寺下芙蓉树。
<br>&nbsp;&nbsp;&nbsp;&nbsp;主人亦道旧相识，乃复不逢户外屦。
<br>&nbsp;&nbsp;&nbsp;&nbsp;嗟我与君无自疑，夜之所梦昼所为。
<br>&nbsp;&nbsp;&nbsp;&nbsp;扁舟若具可径归，知长不必询筮龟。
<br>
<br>赵蕃?十八夜宿秀城外
<br>&nbsp;&nbsp;&nbsp;&nbsp;月子弯弯四面歌，扁舟今夜泊嘉禾。
<br>&nbsp;&nbsp;&nbsp;&nbsp;颇欲歌呼起相和，一声轧轧又前波。
<br>
<br>赵蕃?十二日登列岫亭有设空幄者去之荐福酌浅沙泉登大楚之秋屏阁而归赋
<br>&nbsp;&nbsp;&nbsp;&nbsp;轩亭著难稳，名字又恶同。
<br>&nbsp;&nbsp;&nbsp;&nbsp;譬犹死得谥，美恶百代公。
<br>&nbsp;&nbsp;&nbsp;&nbsp;维洪之厌原，兹为众山雄。
<br>&nbsp;&nbsp;&nbsp;&nbsp;何许千万间，可以屏障充。
<br>&nbsp;&nbsp;&nbsp;&nbsp;不于春夏时，刻画仍遗冬。
<br>&nbsp;&nbsp;&nbsp;&nbsp;岂非即其西，故取摇落中。
<br>&nbsp;&nbsp;&nbsp;&nbsp;所得正且尽，评自曾南丰。
<br>&nbsp;&nbsp;&nbsp;&nbsp;是令登赋士，谈说口不容。
<br>&nbsp;&nbsp;&nbsp;&nbsp;我留豫章城，十日雨且风。
<br>&nbsp;&nbsp;&nbsp;&nbsp;重寻湖上宅，再叩仙佛宫。
<br>&nbsp;&nbsp;&nbsp;&nbsp;未行北沙门，忧心实忡忡。
<br>&nbsp;&nbsp;&nbsp;&nbsp;落日拟进棹，殷勤谢篙工。
<br>&nbsp;&nbsp;&nbsp;&nbsp;我游有未尽，汝去何匆匆。
<br>&nbsp;&nbsp;&nbsp;&nbsp;肩舆天宁寺，高下一径通。
<br>&nbsp;&nbsp;&nbsp;&nbsp;其谁列翠幕，正尔遮青松。
<br>&nbsp;&nbsp;&nbsp;&nbsp;欲住不得久，傍观南平钟。
<br>&nbsp;&nbsp;&nbsp;&nbsp;清澄浅沙泉，一酌醒我胸。
<br>&nbsp;&nbsp;&nbsp;&nbsp;秋屏适跬步，直上如凌空。
<br>&nbsp;&nbsp;&nbsp;&nbsp;回观列岫亭，有见真附庸。
<br>&nbsp;&nbsp;&nbsp;&nbsp;玄晖弹丸句，固足名壤穹。
<br>&nbsp;&nbsp;&nbsp;&nbsp;后人竟攘取，榜识千家逢。
<br>&nbsp;&nbsp;&nbsp;&nbsp;况兹如许山，讵止窗户供。
<br>&nbsp;&nbsp;&nbsp;&nbsp;脊记题葆真，疑未经此翁。
<br>
<br>赵蕃?十二月初六夜梦客溧阳半月而未见晦庵梦中以见迟为愧作诗谢之首句
<br>&nbsp;&nbsp;&nbsp;&nbsp;平生知己晦庵老，岁晚方怀见晚羞。
<br>&nbsp;&nbsp;&nbsp;&nbsp;题诗寄公夏始盛，遣弟持书春又浮。
<br>&nbsp;&nbsp;&nbsp;&nbsp;谢安东山岂我舍，迂叟洛中常国忧。
<br>&nbsp;&nbsp;&nbsp;&nbsp;蟠桃结实动千载，朝菌不与晦朔谋。
<br>
<br>赵蕃?十二月初四夜同吴资深陈明叔宿观山
<br>&nbsp;&nbsp;&nbsp;&nbsp;一源何自发嵌空，漱月流风昼夜中。
<br>&nbsp;&nbsp;&nbsp;&nbsp;故有松声杂清越，独无梅影照玲珑。
<br>&nbsp;&nbsp;&nbsp;&nbsp;乡人但说观山寺，客子深怀太史公。
<br>&nbsp;&nbsp;&nbsp;&nbsp;好事陈吴不易得，冒寒襩被肯来同。
<br>
<br>赵蕃?十二月二十九日雪三首
<br>&nbsp;&nbsp;&nbsp;&nbsp;岁是明朝尽，春犹半月迟。
<br>&nbsp;&nbsp;&nbsp;&nbsp;人言无复雪，天意肯违时。
<br>&nbsp;&nbsp;&nbsp;&nbsp;宿麦争萌达，遗蝗绝类滋。
<br>&nbsp;&nbsp;&nbsp;&nbsp;年丰如可待，吾岂病长饥。
<br>
<br>赵蕃?十二月二十九日雪三首
<br>&nbsp;&nbsp;&nbsp;&nbsp;犬吠非因盗，鸡鸣已后晨。
<br>&nbsp;&nbsp;&nbsp;&nbsp;穿窗残月在，布地落花匀。
<br>&nbsp;&nbsp;&nbsp;&nbsp;我亦惊霜鬓，谁能念曲身。
<br>&nbsp;&nbsp;&nbsp;&nbsp;久晴常畏病，逢雪更忧贫。
<br>
<br>赵蕃?十二月二十九日雪三首
<br>&nbsp;&nbsp;&nbsp;&nbsp;蔽天才集雨，动地忽惊风。
<br>&nbsp;&nbsp;&nbsp;&nbsp;苎絮潜加力，杯觞稍费功。
<br>&nbsp;&nbsp;&nbsp;&nbsp;山川相映发，竹树失青葱。
<br>&nbsp;&nbsp;&nbsp;&nbsp;幼质知难久，茅檐溜已通。
<br>
<br>赵蕃?十二月二十六日
<br>&nbsp;&nbsp;&nbsp;&nbsp;水有萦纡何自来，竹能森爽为谁栽。
<br>&nbsp;&nbsp;&nbsp;&nbsp;山僧乞饭朝一出，幽子题诗日几廻。
<br>&nbsp;&nbsp;&nbsp;&nbsp;故鹤未妨频有客，骑驴正尔独寻梅。
<br>&nbsp;&nbsp;&nbsp;&nbsp;得閒且尽幽居趣，顾我初无当世才。
<br>
<br>赵蕃?十二月七日病题四首
<br>&nbsp;&nbsp;&nbsp;&nbsp;晓枕闻屐声，方知夜来雨。
<br>&nbsp;&nbsp;&nbsp;&nbsp;遥怜江南梅，玉立胜越女。
<br>&nbsp;&nbsp;&nbsp;&nbsp;林深笑成暗，豨浅照亦俯。
<br>&nbsp;&nbsp;&nbsp;&nbsp;想象不胜情，吾宁久羁旅。
<br>
<br>赵蕃?十二月七日病题四首
<br>&nbsp;&nbsp;&nbsp;&nbsp;前朝困壶觞，昨日强撑拄。
<br>&nbsp;&nbsp;&nbsp;&nbsp;今晨不能支，谒告报公府。
<br>&nbsp;&nbsp;&nbsp;&nbsp;噤瘁苦春寒，廉纖真雪雨。
<br>&nbsp;&nbsp;&nbsp;&nbsp;病状虽摧颓，犹思鸥鹭举。
<br>
<br>赵蕃?十二月七日病题四首
<br>&nbsp;&nbsp;&nbsp;&nbsp;一代数百年，作者不数人。
<br>&nbsp;&nbsp;&nbsp;&nbsp;桃李非不芳，梅花独清真。
<br>&nbsp;&nbsp;&nbsp;&nbsp;是故吾党士，爱之逾等伦。
<br>&nbsp;&nbsp;&nbsp;&nbsp;诗成欲何属，目断楚江滨。
<br>
<br>赵蕃?十二月七日病题四首
<br>&nbsp;&nbsp;&nbsp;&nbsp;酒亦不难止，无以寄吾兴。
<br>&nbsp;&nbsp;&nbsp;&nbsp;纵然酒可止，诗恐不受命。
<br>&nbsp;&nbsp;&nbsp;&nbsp;二者必相须，未易相负胜。
<br>&nbsp;&nbsp;&nbsp;&nbsp;所以千载人，不能除此病。
<br>
<br>赵蕃?十二月一日使风
<br>&nbsp;&nbsp;&nbsp;&nbsp;中宵不得休，常州已鸡鸣。
<br>&nbsp;&nbsp;&nbsp;&nbsp;欲知五更寒，扫霜四闻声。
<br>&nbsp;&nbsp;&nbsp;&nbsp;出门风暴起，挂席遂前征。
<br>&nbsp;&nbsp;&nbsp;&nbsp;官河沟渎耳，汹汹若未平。
<br>&nbsp;&nbsp;&nbsp;&nbsp;想见太湖中，白浪山岳倾。
<br>&nbsp;&nbsp;&nbsp;&nbsp;纡直虽有殊，高枕幸不惊。
<br>&nbsp;&nbsp;&nbsp;&nbsp;舟师尚若悔，吾身未宜轻。
<br>&nbsp;&nbsp;&nbsp;&nbsp;既无性命忧，从使嫌怨并。
<br>
<br>赵蕃?十二月一日同陈明叔修绝江游古城白泉
<br>&nbsp;&nbsp;&nbsp;&nbsp;快阁呼舟渡碧江，举篙惊滟白鸥双。
<br>&nbsp;&nbsp;&nbsp;&nbsp;谩云择胜心如渴，不待穷幽意已降。
<br>&nbsp;&nbsp;&nbsp;&nbsp;试遣折梅巡野圃，少须酌茗坐僧窗。
<br>&nbsp;&nbsp;&nbsp;&nbsp;欲将韵语题今日，笔力输君九鼎扛。
<br>
<br>赵蕃?十二月一日因出小憩愉阁而归
<br>&nbsp;&nbsp;&nbsp;&nbsp;昨宵已辨雪中灯，今日晴来聊记曾。
<br>&nbsp;&nbsp;&nbsp;&nbsp;病骨可堪风似刮，衰眸自喜句如冰。
<br>&nbsp;&nbsp;&nbsp;&nbsp;雁因就暖长为客，鱼为逃寒返坠罾。
<br>&nbsp;&nbsp;&nbsp;&nbsp;北去南来勿渠叹，身今淹泊岁还仍。
<br>
<br>赵蕃?十九日雨中
<br>&nbsp;&nbsp;&nbsp;&nbsp;帆来鸟去苏州句，落木长江老杜诗。
<br>&nbsp;&nbsp;&nbsp;&nbsp;得意写图那办比，惊人吐句或能之。
<br>&nbsp;&nbsp;&nbsp;&nbsp;长年役役愁肝肾，老态駸駸入鬓髭。
<br>&nbsp;&nbsp;&nbsp;&nbsp;寄谢樵夫与渔子，可怜日用不能知。
<br>
<br>赵蕃?十九日招老谢丈
<br>&nbsp;&nbsp;&nbsp;&nbsp;再失重阳集，才能一笑期。
<br>&nbsp;&nbsp;&nbsp;&nbsp;儿童闯车马，鸟雀避茅茨。
<br>&nbsp;&nbsp;&nbsp;&nbsp;雨后橙初熟，霜前菊未衰。
<br>&nbsp;&nbsp;&nbsp;&nbsp;招邀幸临顾，倾饮莫相疑。
<br>
<br>赵蕃?十六日出迓客
<br>&nbsp;&nbsp;&nbsp;&nbsp;逢迎非我事，且逐众人行。
<br>&nbsp;&nbsp;&nbsp;&nbsp;粗识郊原趣，因兹诗句成。
<br>&nbsp;&nbsp;&nbsp;&nbsp;黄华菜谁主，自唤鸟何名。
<br>&nbsp;&nbsp;&nbsp;&nbsp;忽忆来时路，还思去日程。
<br>
<br>赵蕃?十六日夜邀二刘饶钱同成父饮
<br>&nbsp;&nbsp;&nbsp;&nbsp;籍甚中秋月，飘然四海兄。
<br>&nbsp;&nbsp;&nbsp;&nbsp;诗兼淡仍泊，酒任浊还清。
<br>&nbsp;&nbsp;&nbsp;&nbsp;柳映萧萧影，滩闻活活声。
<br>&nbsp;&nbsp;&nbsp;&nbsp;明年当此夕，击柝政重城。
<br>
<br>赵蕃?十六日雨中忆梅花
<br>&nbsp;&nbsp;&nbsp;&nbsp;莫问帆迟速，且看山晦明。
<br>&nbsp;&nbsp;&nbsp;&nbsp;赋诗忘意索，图画得天成。
<br>&nbsp;&nbsp;&nbsp;&nbsp;白发应无种，流行讵有程。
<br>&nbsp;&nbsp;&nbsp;&nbsp;清霜可期至，吨树合争荣。
<br>
<br>赵蕃?十六夜月
<br>&nbsp;&nbsp;&nbsp;&nbsp;月早昼氛在，月迟夜气澄。
<br>&nbsp;&nbsp;&nbsp;&nbsp;秋毫细可数，乌鹊栖亦兴。
<br>&nbsp;&nbsp;&nbsp;&nbsp;青山葬李白，苏门隐孙登。
<br>&nbsp;&nbsp;&nbsp;&nbsp;吾老无逸气，颓然照鬅鬿。
<br>
<br>赵蕃?十七日晨起简诸公
<br>&nbsp;&nbsp;&nbsp;&nbsp;年多病暑苦亡聊，夏忽如秋意自消。
<br>&nbsp;&nbsp;&nbsp;&nbsp;竹屋纸窗宵摵摵，雨条风叶晓萧萧。
<br>&nbsp;&nbsp;&nbsp;&nbsp;凶年未易办五斗，乐处却思甘一瓢。
<br>&nbsp;&nbsp;&nbsp;&nbsp;几日诗筒似疏旷，意乘聊复一长谣。
<br>
<br>赵蕃?十三日逆风舟行甚迟
<br>&nbsp;&nbsp;&nbsp;&nbsp;昨夜纵风几丧生，今朝溯水颇留行。
<br>&nbsp;&nbsp;&nbsp;&nbsp;细看汹涌收帆脚，孰若夷犹听桨声。
<br>&nbsp;&nbsp;&nbsp;&nbsp;客路了知难数傲，长年谓我勿多惊。
<br>&nbsp;&nbsp;&nbsp;&nbsp;世间迟速元同致，莫问到衢今几程。
<br>
<br>赵蕃?十三夜秉文携诗见过
<br>&nbsp;&nbsp;&nbsp;&nbsp;餐玉我无术，点金君有方。
<br>&nbsp;&nbsp;&nbsp;&nbsp;胡为仍各瘦，更复问何长。
<br>&nbsp;&nbsp;&nbsp;&nbsp;月好桥同步，诗佳袖取将。
<br>&nbsp;&nbsp;&nbsp;&nbsp;归来未成寐，看叶堕危黄。
<br>
<br>赵蕃?十三夜使风
<br>&nbsp;&nbsp;&nbsp;&nbsp;雪浪涌如山，乘风朱溯滩。
<br>&nbsp;&nbsp;&nbsp;&nbsp;穷途虽粗慰，悸魄敢怀安。
<br>&nbsp;&nbsp;&nbsp;&nbsp;灯闪渔家迥，雁哀江渚寒。
<br>&nbsp;&nbsp;&nbsp;&nbsp;怪来诗语瘦，良欠酒杯宽。
<br>
<br>赵蕃?十三夜招全真沅陵
<br>&nbsp;&nbsp;&nbsp;&nbsp;昨朝热如焚，今日凉如水。
<br>&nbsp;&nbsp;&nbsp;&nbsp;岂惟悟天机。政自知物理。
<br>&nbsp;&nbsp;&nbsp;&nbsp;黄华一月赊，桂子数夕事。
<br>&nbsp;&nbsp;&nbsp;&nbsp;已办烹伏雌，相期泛浮蚁。
<br>
<br>赵蕃?十四日二首
<br>&nbsp;&nbsp;&nbsp;&nbsp;梅开在高冈，仰望不可攀。
<br>&nbsp;&nbsp;&nbsp;&nbsp;微风一动摇，落片纷斓斑。
<br>&nbsp;&nbsp;&nbsp;&nbsp;下者隐幽閟，丛然榛棘间。
<br>&nbsp;&nbsp;&nbsp;&nbsp;著根近豨流，堕地即水湾。
<br>&nbsp;&nbsp;&nbsp;&nbsp;是物佳莫匹，在处堪解颜。
<br>&nbsp;&nbsp;&nbsp;&nbsp;扶藜曳芒屩，永日不得还。
<br>
<br>赵蕃?十四日二首
<br>&nbsp;&nbsp;&nbsp;&nbsp;穷冬无苦寒，宽我欠裘褐。
<br>&nbsp;&nbsp;&nbsp;&nbsp;裘褐苟不备，道有犹絺葛。
<br>&nbsp;&nbsp;&nbsp;&nbsp;童奴忽告言，薪尽米复竭。
<br>&nbsp;&nbsp;&nbsp;&nbsp;市籴不可赊，囊钱顾安得。
<br>&nbsp;&nbsp;&nbsp;&nbsp;诗成讵堪煮，梅望当止渴。
<br>&nbsp;&nbsp;&nbsp;&nbsp;一笑谢儿曹，尔饥由我拙。
<br>
<br>赵蕃?十四夜用立春韵
<br>&nbsp;&nbsp;&nbsp;&nbsp;旧雪犹连雪，新春未得春。
<br>&nbsp;&nbsp;&nbsp;&nbsp;烧灯当变节，圆月与俱新。
<br>&nbsp;&nbsp;&nbsp;&nbsp;邂逅成朋饮，飘流怆客身。
<br>&nbsp;&nbsp;&nbsp;&nbsp;还家重萧索，山鬼闯厨人。
<br>
<br>赵蕃?十四夜元衡见过
<br>&nbsp;&nbsp;&nbsp;&nbsp;余酲索寞政须驱，多谢君能佩酒壶。
<br>&nbsp;&nbsp;&nbsp;&nbsp;回首林园重摇落，岸巾风月且须臾。
<br>&nbsp;&nbsp;&nbsp;&nbsp;不须相对哀囚楚，何日扁舟俱下吴。
<br>&nbsp;&nbsp;&nbsp;&nbsp;雅意从来在松菊，放言不用属莼鲈。
<br>
<br>赵蕃?十四夜月
<br>&nbsp;&nbsp;&nbsp;&nbsp;既夕风犹进，凌空月故迟。
<br>&nbsp;&nbsp;&nbsp;&nbsp;明宵纵当满，今夕可乖期。
<br>&nbsp;&nbsp;&nbsp;&nbsp;少壮欣逢节，年侵意自悲。
<br>&nbsp;&nbsp;&nbsp;&nbsp;平生一杯酒，即事五言诗。
<br>
<br>赵蕃?十四夜月
<br>&nbsp;&nbsp;&nbsp;&nbsp;镜破何年合，珠沈几日还。
<br>&nbsp;&nbsp;&nbsp;&nbsp;空明歙溪石，行列婺州山。
<br>&nbsp;&nbsp;&nbsp;&nbsp;雁泊宵仍警，虫哀夜不閒。
<br>&nbsp;&nbsp;&nbsp;&nbsp;传呼语舟子，移楫近前湾。
<br>
<br>赵蕃?十五夜看月
<br>&nbsp;&nbsp;&nbsp;&nbsp;碧天涌出烂银盘，万里颠风落树端。
<br>&nbsp;&nbsp;&nbsp;&nbsp;懒复持杯向渠问，径思飞步蹑翔鸾。
<br>
<br>赵蕃?十五夜玩月有怀
<br>&nbsp;&nbsp;&nbsp;&nbsp;四海中秋月，三衢上水船。
<br>&nbsp;&nbsp;&nbsp;&nbsp;栖迟犹故我，飘泊记今年。
<br>&nbsp;&nbsp;&nbsp;&nbsp;乌有空成句，无何不具钱。
<br>&nbsp;&nbsp;&nbsp;&nbsp;还家知不远，飞去苦无缘。
<br>
<br>赵蕃?十五夜月
<br>&nbsp;&nbsp;&nbsp;&nbsp;老至自多感，月圆仍此秋。
<br>&nbsp;&nbsp;&nbsp;&nbsp;又成愁里见，都白几分头。
<br>&nbsp;&nbsp;&nbsp;&nbsp;酒罄妨人醉，诗穷不易搜。
<br>&nbsp;&nbsp;&nbsp;&nbsp;径归掩关卧，还杂候虫幽。
<br>
<br>赵蕃?十一日
<br>&nbsp;&nbsp;&nbsp;&nbsp;老眼看花抵雾中，寥寥鼻观与香能。
<br>&nbsp;&nbsp;&nbsp;&nbsp;水仙蜕去梅成实，只有山礬印此风。
<br>
<br>赵蕃?十一日
<br>&nbsp;&nbsp;&nbsp;&nbsp;老去读书非少年，故怜觳觫尚加鞭。
<br>&nbsp;&nbsp;&nbsp;&nbsp;看竹偶然閒半日，归来还愧腹便便。
<br>
<br>赵蕃?十一日简王进之
<br>&nbsp;&nbsp;&nbsp;&nbsp;晓枕闻檐溜，閒筇立寺门。
<br>&nbsp;&nbsp;&nbsp;&nbsp;宿酲连卯酒，幽趣落无言。
<br>&nbsp;&nbsp;&nbsp;&nbsp;山色丹青湿，梅花璧玉温。
<br>&nbsp;&nbsp;&nbsp;&nbsp;谁能此乘兴，风味昔人存。
<br>
<br>赵蕃?十一月初五日晨起书呈叶德章司法
<br>&nbsp;&nbsp;&nbsp;&nbsp;卧闻落叶疑飘雨，起对空庭盖卷风。
<br>&nbsp;&nbsp;&nbsp;&nbsp;政自摧颓同病鹤，况堪吟飒类寒虫。
<br>&nbsp;&nbsp;&nbsp;&nbsp;忽思有客浑如我，却念题诗不似公，
<br>&nbsp;&nbsp;&nbsp;&nbsp;已分虀盐终白首，可因霜雪愧青铜。
<br>
<br>赵蕃?十一月大雷雨
<br>&nbsp;&nbsp;&nbsp;&nbsp;疾雷惊万里，冻雨落三更。
<br>&nbsp;&nbsp;&nbsp;&nbsp;未暇寻洪范，谁能究五行。
<br>&nbsp;&nbsp;&nbsp;&nbsp;短檠无焰续，高枕待天明。
<br>&nbsp;&nbsp;&nbsp;&nbsp;钟省成深省，鸡声匪恶声。
<br>
<br>赵蕃?十一月二十三日
<br>&nbsp;&nbsp;&nbsp;&nbsp;正尔元无事，胡然不自聊。
<br>&nbsp;&nbsp;&nbsp;&nbsp;髯衰纷若雪，梅早缀如椒。
<br>&nbsp;&nbsp;&nbsp;&nbsp;太白倾残榼，方炉爇柿樵。
<br>&nbsp;&nbsp;&nbsp;&nbsp;宦才成此味，隐莫待渠招。
<br>
<br>赵蕃?十一月二十三夜通夕不寐为赋梅诗且怀斯远成父友弟及五首而晓书呈
<br>&nbsp;&nbsp;&nbsp;&nbsp;年年赋梅诗，不赋如有阙。
<br>&nbsp;&nbsp;&nbsp;&nbsp;于梅亦何事，我好自渠结。
<br>&nbsp;&nbsp;&nbsp;&nbsp;昔人思故人，往往托风月。
<br>&nbsp;&nbsp;&nbsp;&nbsp;我今故人思，因梅念高节。
<br>
<br>赵蕃?十一月二十三夜通夕不寐为赋梅诗且怀斯远成父友弟及五首而晓书呈
<br>&nbsp;&nbsp;&nbsp;&nbsp;我欲赋梅诗，诗故未易作。
<br>&nbsp;&nbsp;&nbsp;&nbsp;劲质攘冰霜，高情傲丘壑。
<br>&nbsp;&nbsp;&nbsp;&nbsp;褒如应时清，殿若羞世浊。
<br>&nbsp;&nbsp;&nbsp;&nbsp;阴伏阳乃升，此物方濯濯。
<br>
<br>赵蕃?十一月二十三夜通夕不寐为赋梅诗且怀斯远成父友弟及五首而晓书呈
<br>&nbsp;&nbsp;&nbsp;&nbsp;我欲赋梅诗，佳处不自呈。
<br>&nbsp;&nbsp;&nbsp;&nbsp;老树赏空旷，长条贵疏明。
<br>&nbsp;&nbsp;&nbsp;&nbsp;既如幽人幽，又似贞女贞。
<br>&nbsp;&nbsp;&nbsp;&nbsp;可闻不可见，可见不可名。
<br>
<br>赵蕃?十一月二十三夜通夕不寐为赋梅诗且怀斯远成父友弟及五首而晓书呈
<br>&nbsp;&nbsp;&nbsp;&nbsp;婆娑风月隅，窈窕溪山宅。
<br>&nbsp;&nbsp;&nbsp;&nbsp;林园故幽幽，鸥鹭空脉脉。
<br>&nbsp;&nbsp;&nbsp;&nbsp;虽云有逢迎，未易相主客。
<br>&nbsp;&nbsp;&nbsp;&nbsp;桃李自成蹊，岁寒知松柏。
<br>
<br>赵蕃?十一月二十三夜通夕不寐为赋梅诗且怀斯远成父友弟及五首而晓书呈
<br>&nbsp;&nbsp;&nbsp;&nbsp;名园多攀折，野树多零落。
<br>&nbsp;&nbsp;&nbsp;&nbsp;零落夫何恨，攀折适为虐。
<br>&nbsp;&nbsp;&nbsp;&nbsp;山居老莓苔。竹径无锁钥。
<br>&nbsp;&nbsp;&nbsp;&nbsp;何当归去来，有弟同斟酌。
<br>
<br>赵蕃?十一月晦日欲雪
<br>&nbsp;&nbsp;&nbsp;&nbsp;九月不雨至于腊，北风忽来吹作雪。
<br>&nbsp;&nbsp;&nbsp;&nbsp;竹头抢地何肯低，梅面著沙终自洁。
<br>&nbsp;&nbsp;&nbsp;&nbsp;书生好奇甘忍冻，屡起推窗探云物。
<br>&nbsp;&nbsp;&nbsp;&nbsp;虽然亦有过计忧，忧怕水仙重蜕骨。
<br>
<br>赵蕃?十一月十五日风大作偶成四十字
<br>&nbsp;&nbsp;&nbsp;&nbsp;江南无此风，羸疾讵烦攻。
<br>&nbsp;&nbsp;&nbsp;&nbsp;异事真同飓，夸辞懒问雄。
<br>&nbsp;&nbsp;&nbsp;&nbsp;梅犹隐荆棘，菊已堕蒿蓬。
<br>&nbsp;&nbsp;&nbsp;&nbsp;坐拨寒灰尽，诗成欠得工。
<br>
<br>赵蕃?十月八日闻鸡鸣即起案上偶有陶集繙阅数诗有怀斯远三首
<br>&nbsp;&nbsp;&nbsp;&nbsp;衾寒数窥窗，窗暗鸡已号。
<br>&nbsp;&nbsp;&nbsp;&nbsp;比邻递东西，我起披縜袍。
<br>&nbsp;&nbsp;&nbsp;&nbsp;始占霜檐粲，忽听风林鏖。
<br>&nbsp;&nbsp;&nbsp;&nbsp;乃知中夜雨，吾念亦良劳。
<br>
<br>赵蕃?十月八日闻鸡鸣即起案上偶有陶集繙阅数诗有怀斯远三首
<br>&nbsp;&nbsp;&nbsp;&nbsp;寒缸烛余膏，破炉明宿火。
<br>&nbsp;&nbsp;&nbsp;&nbsp;懒复布衾眠，遂作藜床坐。
<br>&nbsp;&nbsp;&nbsp;&nbsp;默坐亦何为，姑取陶诗课。
<br>&nbsp;&nbsp;&nbsp;&nbsp;我友安在哉，良思与之和。
<br>
<br>赵蕃?十月八日闻鸡鸣即起案上偶有陶集繙阅数诗有怀斯远三首
<br>&nbsp;&nbsp;&nbsp;&nbsp;闻君治书楼，诵书仍课文。
<br>&nbsp;&nbsp;&nbsp;&nbsp;古人不朽计，政在三冬勤。
<br>&nbsp;&nbsp;&nbsp;&nbsp;今时独不然，白屋期青云。
<br>&nbsp;&nbsp;&nbsp;&nbsp;君岂期人欤，大雅迥不群。
<br>
<br>赵蕃?十月晨雨
<br>&nbsp;&nbsp;&nbsp;&nbsp;昨夕斜阳照墟落，今晨细雨暗檐楹。
<br>&nbsp;&nbsp;&nbsp;&nbsp;田夫荷笠趋田去，织妇连机竞织声。
<br>&nbsp;&nbsp;&nbsp;&nbsp;畏馁但忧瓶粟罄，怕寒聊倚鬓丝明。
<br>&nbsp;&nbsp;&nbsp;&nbsp;古来名士多如此，底事于予亦麽生。
<br>
<br>赵蕃?十月二十日晚风雨大作
<br>&nbsp;&nbsp;&nbsp;&nbsp;猎猎风声万马奔，我方愁绝坐黄昏。
<br>&nbsp;&nbsp;&nbsp;&nbsp;了无鼠辈窥厨冷，顾有狸奴同席温。
<br>&nbsp;&nbsp;&nbsp;&nbsp;静里顿能除妄想，病中还欲寄空门。
<br>&nbsp;&nbsp;&nbsp;&nbsp;四时鼎鼎催人老，篱菊销香梅返魂。
<br>
<br>赵蕃?十月二月二日晚同向景先阅江船忽雨作从教授假盖继以诗来次韵
<br>&nbsp;&nbsp;&nbsp;&nbsp;谁令类痴儿，乃是妨曰假。
<br>&nbsp;&nbsp;&nbsp;&nbsp;君方溯归鸿，我政专野马。
<br>&nbsp;&nbsp;&nbsp;&nbsp;成诗忽能送，有酒胡不泻。
<br>&nbsp;&nbsp;&nbsp;&nbsp;此段亦可传，谁与妙挥洒。
<br>
<br>赵蕃?十月见菊二首
<br>&nbsp;&nbsp;&nbsp;&nbsp;黄花狼籍晚犹香，冷蝶频来著意忙。
<br>&nbsp;&nbsp;&nbsp;&nbsp;不见东篱千载士，自应埋没老风霜。
<br>
<br>赵蕃?十月见菊二首
<br>&nbsp;&nbsp;&nbsp;&nbsp;花前曳杖极徜徉，为汝临风一慨慷。
<br>&nbsp;&nbsp;&nbsp;&nbsp;直自东坡仙去后，无人十月作重阳。
<br>
<br>赵蕃?十月三日郑秀才惠菊植之晏斋窗前尊酒偶乏与稚子烹茶作重九
<br>&nbsp;&nbsp;&nbsp;&nbsp;旋听寒梢缚短篱，菊窠三两带花移。
<br>&nbsp;&nbsp;&nbsp;&nbsp;莫嗟已落重阳后，自是江南秋到迟。
<br>&nbsp;&nbsp;&nbsp;&nbsp;菊开便是东坡节，酒尽空哦清昼诗。
<br>&nbsp;&nbsp;&nbsp;&nbsp;竹隐异时寻故事，送花常忆郑当时。
<br>
<br>赵蕃?十月十五日
<br>&nbsp;&nbsp;&nbsp;&nbsp;柳行摇落参差际，雁字虚无灭没中。
<br>&nbsp;&nbsp;&nbsp;&nbsp;醉面红来因卯酒，征衣脆去为霜风。
<br>
<br>赵蕃?石井有感
<br>&nbsp;&nbsp;&nbsp;&nbsp;岁月不可玩，变迁何所无。
<br>&nbsp;&nbsp;&nbsp;&nbsp;青衫今白发，泉谷乃官途。
<br>
<br>赵蕃?石门坞
<br>&nbsp;&nbsp;&nbsp;&nbsp;溪已曲更曲，坞仍深更深。
<br>&nbsp;&nbsp;&nbsp;&nbsp;端居与奚自，出处各何心。
<br>
<br>赵蕃?石田渡口待潘文叔去岁亦尝于此待端叔
<br>&nbsp;&nbsp;&nbsp;&nbsp;野店当溪静，荒园得日宽。
<br>&nbsp;&nbsp;&nbsp;&nbsp;频因候客至，并此把诗看。
<br>&nbsp;&nbsp;&nbsp;&nbsp;肯寄山中信，如今世上难。
<br>&nbsp;&nbsp;&nbsp;&nbsp;却忘相见后，劳苦杂悲酸。
<br>
<br>赵蕃?实相书院
<br>&nbsp;&nbsp;&nbsp;&nbsp;已矣骑鲸去不回，怅然犹咏早归来。
<br>&nbsp;&nbsp;&nbsp;&nbsp;空余旧日读书地，水绕山围似钓台。
<br>
<br>赵蕃?食枸杞
<br>&nbsp;&nbsp;&nbsp;&nbsp;谁道春风未发生，杞苗试摘已堪羹。
<br>&nbsp;&nbsp;&nbsp;&nbsp;莫将口腹为人累，竹瘦殊胜豕腹亨。
<br>
<br>赵蕃?使君以十月上休日燕通判教授县令录参沅陵贵溪两尉曹蕃亦与焉坐间
<br>&nbsp;&nbsp;&nbsp;&nbsp;假日黄堂燕，穷冬白昼长。
<br>&nbsp;&nbsp;&nbsp;&nbsp;风流话前哲，翰墨出珍藏。
<br>&nbsp;&nbsp;&nbsp;&nbsp;莒国龙蛇字，西台锦绣章。
<br>&nbsp;&nbsp;&nbsp;&nbsp;东莱先理致，朱老继颠狂。
<br>&nbsp;&nbsp;&nbsp;&nbsp;最后吾宗帖，深于往事伤。
<br>&nbsp;&nbsp;&nbsp;&nbsp;污泥跃鳅鱳，大薮暴豺狼。
<br>&nbsp;&nbsp;&nbsp;&nbsp;薄暮仍添火，终筵更益觞。
<br>&nbsp;&nbsp;&nbsp;&nbsp;时虽当岁廪，气乃返春阳。
<br>&nbsp;&nbsp;&nbsp;&nbsp;此固公为德，宁云势所当。
<br>&nbsp;&nbsp;&nbsp;&nbsp;广文忘独冷，半刺喜翱翔。
<br>&nbsp;&nbsp;&nbsp;&nbsp;四士俱才茂，一夫惟鬓霜。
<br>&nbsp;&nbsp;&nbsp;&nbsp;骖鸾看霄汉，买犊自耕桑。
<br>
<br>赵蕃?示表弟沈见可
<br>&nbsp;&nbsp;&nbsp;&nbsp;裴公台上送入日，道乡台上看出云。
<br>&nbsp;&nbsp;&nbsp;&nbsp;穷居逼仄不屡到，拄杖容与能平分。
<br>&nbsp;&nbsp;&nbsp;&nbsp;江湖鹤发叹老我，道路茧足嗟夫君。
<br>&nbsp;&nbsp;&nbsp;&nbsp;画手政自难隃度，诗里还嫌异所闻。
<br>&nbsp;&nbsp;&nbsp;&nbsp;归来客去雨亦作，此故未易轻谈云。
<br>
<br>赵蕃?示成交
<br>&nbsp;&nbsp;&nbsp;&nbsp;雨重冬裘薄，泥深古道赊。
<br>&nbsp;&nbsp;&nbsp;&nbsp;东西但烟嶂，高下绝风花。
<br>&nbsp;&nbsp;&nbsp;&nbsp;斲句病肝肾，食寒愁齿牙。
<br>&nbsp;&nbsp;&nbsp;&nbsp;赴期元不后，分路各从家。
<br>
<br>赵蕃?示儿
<br>&nbsp;&nbsp;&nbsp;&nbsp;我昔读书夜达晨，膏烛且尽继以薪。
<br>&nbsp;&nbsp;&nbsp;&nbsp;年来渐知得力处，箪瓢陋巷忘其贫。
<br>&nbsp;&nbsp;&nbsp;&nbsp;尔曹有身须自立，幸逃薪水共朝夕。
<br>&nbsp;&nbsp;&nbsp;&nbsp;不于文章自勤苦，长大始悔何益。
<br>
<br>赵蕃?示梅山宁老二首
<br>&nbsp;&nbsp;&nbsp;&nbsp;梅山不见梅夫子，宗派仍亡宗上人。
<br>&nbsp;&nbsp;&nbsp;&nbsp;梅句不刊宗有集，山应生喜亦生嗔。
<br>
<br>赵蕃?示梅山宁老二首
<br>&nbsp;&nbsp;&nbsp;&nbsp;八年再到仍冲暑，长愧堂中结夏僧。
<br>&nbsp;&nbsp;&nbsp;&nbsp;我欲松间借余地，听风听雨发鬅鬿。
<br>
<br>赵蕃?示严君
<br>&nbsp;&nbsp;&nbsp;&nbsp;酒债未忘索，诗狂无用嗔。
<br>&nbsp;&nbsp;&nbsp;&nbsp;年华犹是腊，风日已如春。
<br>&nbsp;&nbsp;&nbsp;&nbsp;我鬓萧萧白，庭柯濯濯新。
<br>&nbsp;&nbsp;&nbsp;&nbsp;晚来暄暖剧，还遣振悬鹑。
<br>
<br>赵蕃?示逸二首
<br>&nbsp;&nbsp;&nbsp;&nbsp;纵欲必富贵，成身多贱贫。
<br>&nbsp;&nbsp;&nbsp;&nbsp;寸阴宁重璧，江水本觞岷。
<br>&nbsp;&nbsp;&nbsp;&nbsp;勿但愈流俗，要当论古人。
<br>&nbsp;&nbsp;&nbsp;&nbsp;残冬不十日，又说待来春。
<br>
<br>赵蕃?示逸二首
<br>&nbsp;&nbsp;&nbsp;&nbsp;菊种初犹落，及今当梢滋。
<br>&nbsp;&nbsp;&nbsp;&nbsp;晴多须灌溉，草蔓合耘治。
<br>&nbsp;&nbsp;&nbsp;&nbsp;夏欲助茗椀，秋当浮酒卮。
<br>&nbsp;&nbsp;&nbsp;&nbsp;落英如可拾，更得慰长饥。
<br>
<br>赵蕃?示曾耆英并其侄
<br>&nbsp;&nbsp;&nbsp;&nbsp;伴我山行陈与吴，曾家父子更怜渠。
<br>&nbsp;&nbsp;&nbsp;&nbsp;武山碾得雪相似，来酌观山冰不如。
<br>
<br>赵蕃?示詹深父
<br>&nbsp;&nbsp;&nbsp;&nbsp;浊泾清渭本源分，寂寞安能乱纠纷。
<br>&nbsp;&nbsp;&nbsp;&nbsp;世黠只知钱使鬼，我痴但识颍呼君。
<br>&nbsp;&nbsp;&nbsp;&nbsp;乘时大驵千金射，望岁良农赤地耘。
<br>&nbsp;&nbsp;&nbsp;&nbsp;富贵要知定何物，五车何必为渠勤。
<br>
<br>赵蕃?侍郎周公不赴富沙士论推高以诗寄呈
<br>&nbsp;&nbsp;&nbsp;&nbsp;人谁不慕直言名，未有保持终不倾。
<br>&nbsp;&nbsp;&nbsp;&nbsp;可使浊泾侵渭水，信于落月见长庚。
<br>&nbsp;&nbsp;&nbsp;&nbsp;要令国有九鼎重，自是身如一叶轻。
<br>&nbsp;&nbsp;&nbsp;&nbsp;常病此风今寂寞，古涂荆棘赖公行。
<br>
<br>赵蕃?是日雨阴殊甚咫尺如隔然
<br>&nbsp;&nbsp;&nbsp;&nbsp;青山咫尺不容看，岂是山灵意有难。
<br>&nbsp;&nbsp;&nbsp;&nbsp;定自知侬坐诗瘦，故令空雾作漫漫。
<br>
<br>赵蕃?是日招明叔饮明叔有诗次韵
<br>&nbsp;&nbsp;&nbsp;&nbsp;客罢萧然欲闭关，竹阴梅影两烂斑。
<br>&nbsp;&nbsp;&nbsp;&nbsp;温风不捄诗寒相，老色聊须酒借颜。
<br>&nbsp;&nbsp;&nbsp;&nbsp;此味何妨君与共，流年莫待水西还。
<br>&nbsp;&nbsp;&nbsp;&nbsp;破春行乐胡为始，快阁之余有观山。
<br>
<br>赵蕃?是夕微雨
<br>&nbsp;&nbsp;&nbsp;&nbsp;腊雪财覆地，春雨不溜瓦。
<br>&nbsp;&nbsp;&nbsp;&nbsp;天公务塞责，人意自嫌寡。
<br>&nbsp;&nbsp;&nbsp;&nbsp;岂惟田未耕，况是麦在野。
<br>&nbsp;&nbsp;&nbsp;&nbsp;安得三日霖，滂沱遍天下。
<br>
<br>赵蕃?是夕有怀斯远二首
<br>&nbsp;&nbsp;&nbsp;&nbsp;沙如星射水流光，忆著南山步石梁。
<br>&nbsp;&nbsp;&nbsp;&nbsp;秋兴日来知几首，可无南落雁成行。
<br>
<br>赵蕃?是夕有怀斯远二首
<br>&nbsp;&nbsp;&nbsp;&nbsp;塞郭衣冠匪乏人，步能送我独情真。
<br>&nbsp;&nbsp;&nbsp;&nbsp;几思觅句相料理，风月溪山不易亲。
<br>
<br>赵蕃?是夕雨大作复呈潘提举
<br>&nbsp;&nbsp;&nbsp;&nbsp;云行方陆离，月出重蔽亏。
<br>&nbsp;&nbsp;&nbsp;&nbsp;旋听隐其响，已见沛然驰。
<br>&nbsp;&nbsp;&nbsp;&nbsp;信有谁能御，那云鼓再衰。
<br>&nbsp;&nbsp;&nbsp;&nbsp;天瓢快倾泻，旱魃勇鞭笞。
<br>&nbsp;&nbsp;&nbsp;&nbsp;卧想歌谣疾，顿宽车戽疲。
<br>&nbsp;&nbsp;&nbsp;&nbsp;中宵犹飒沓，既晓尚纷披。
<br>&nbsp;&nbsp;&nbsp;&nbsp;五日能如一，有年端可期。
<br>&nbsp;&nbsp;&nbsp;&nbsp;旱头今已破，雨脚不难垂。
<br>&nbsp;&nbsp;&nbsp;&nbsp;使者岂为德，天心兹可知。
<br>&nbsp;&nbsp;&nbsp;&nbsp;在予非赫赫，于汝要熙熙。
<br>&nbsp;&nbsp;&nbsp;&nbsp;始急救荒法，终传喜雨诗。
<br>&nbsp;&nbsp;&nbsp;&nbsp;但须观气象，不必问蓍龟。
<br>&nbsp;&nbsp;&nbsp;&nbsp;米贱行当复，物生斯得宜。
<br>&nbsp;&nbsp;&nbsp;&nbsp;宁容倦游者，侘傺独天涯。
<br>
<br>赵蕃?是夕再题
<br>&nbsp;&nbsp;&nbsp;&nbsp;只道阴能蔽，那知吹忽开。
<br>&nbsp;&nbsp;&nbsp;&nbsp;萧萧故差胜，皎皎适何来。
<br>&nbsp;&nbsp;&nbsp;&nbsp;起看宁辞倦，放吟无自哀。
<br>&nbsp;&nbsp;&nbsp;&nbsp;虽然不可久，白露点苍苔。
<br>
<br>赵蕃?瘦梅
<br>&nbsp;&nbsp;&nbsp;&nbsp;清虚日集人当瘦，粪壤不资梅合癯。
<br>&nbsp;&nbsp;&nbsp;&nbsp;君看霜皮藏玉骨，肯如朱粉鬭涂糊。
<br>
<br>赵蕃?书案上三种梅三首
<br>&nbsp;&nbsp;&nbsp;&nbsp;人人共说梅花好，试问梅花好奈何。
<br>&nbsp;&nbsp;&nbsp;&nbsp;到底物名嫌太甚，市区酒肆尽东坡。
<br>
<br>赵蕃?书案上三种梅三首
<br>&nbsp;&nbsp;&nbsp;&nbsp;我贵当由知我希，蜡梅全不事芳菲。
<br>&nbsp;&nbsp;&nbsp;&nbsp;自非牢落山中士，谁可与之同一归。
<br>
<br>赵蕃?书案上三种梅三首
<br>&nbsp;&nbsp;&nbsp;&nbsp;翠袖佳人倚竹诗，昔人比兴乃陈辞。
<br>&nbsp;&nbsp;&nbsp;&nbsp;我今顾欲求真相，绿萼梅花并竹枝。
<br>
<br>赵蕃?书方伯谟窗间
<br>&nbsp;&nbsp;&nbsp;&nbsp;问此林间屋，何年所筑成。
<br>&nbsp;&nbsp;&nbsp;&nbsp;开窗山自入，绕屋水长鸣。
<br>&nbsp;&nbsp;&nbsp;&nbsp;可静看书眼，如参琢句声。
<br>&nbsp;&nbsp;&nbsp;&nbsp;白云原上宅，比并孰堪兄。
<br>
<br>赵蕃?书管掾所抄张安国诗
<br>&nbsp;&nbsp;&nbsp;&nbsp;天上张公子，诗轻万户侯。
<br>&nbsp;&nbsp;&nbsp;&nbsp;驾车追熟路，顺水放轻舟。
<br>&nbsp;&nbsp;&nbsp;&nbsp;化鹤惊何远，藏山散莫收。
<br>&nbsp;&nbsp;&nbsp;&nbsp;可人秋浦掾，著力为冥搜。
<br>
<br>赵蕃?书合龙寺旧题后
<br>&nbsp;&nbsp;&nbsp;&nbsp;题诗客子鬓如银，壁上题诗墨尚新。
<br>&nbsp;&nbsp;&nbsp;&nbsp;犬已久忘曾宿客，半山风铎似迎人。
<br>
<br>赵蕃?书后湖集
<br>&nbsp;&nbsp;&nbsp;&nbsp;我怀苏养直，不作汉三公。
<br>&nbsp;&nbsp;&nbsp;&nbsp;隐墅人安在，春溪草自丰。
<br>&nbsp;&nbsp;&nbsp;&nbsp;遗文尚亡恙，斯道未应穷。
<br>&nbsp;&nbsp;&nbsp;&nbsp;会与吾尊友，青灯话此翁。
<br>
<br>赵蕃?书怀
<br>&nbsp;&nbsp;&nbsp;&nbsp;春风吹雨又吹晴，柳树能青桃树明。
<br>&nbsp;&nbsp;&nbsp;&nbsp;细履野蹊初见蝶，却行幽径未闻莺。
<br>&nbsp;&nbsp;&nbsp;&nbsp;布衾虽破犹堪典，菜甲纵稀亦可羹。
<br>&nbsp;&nbsp;&nbsp;&nbsp;政拟远同嵇叔夜，一尊浊酒话平生。
<br>
<br>赵蕃?书怀
<br>&nbsp;&nbsp;&nbsp;&nbsp;倦栉头如葆，深居心若斋。
<br>&nbsp;&nbsp;&nbsp;&nbsp;作诗须识病，遇事莫装怀。
<br>&nbsp;&nbsp;&nbsp;&nbsp;富贵乃身贼，饥寒为道阶。
<br>&nbsp;&nbsp;&nbsp;&nbsp;长贫君勿怨，天岂困吾侪。
<br>
<br>赵蕃?书怀二首
<br>&nbsp;&nbsp;&nbsp;&nbsp;要令多病也身轻，安得晨风永昼清。
<br>&nbsp;&nbsp;&nbsp;&nbsp;瑟瑟泉流沿涧响，疏疏松吹转空鸣。
<br>&nbsp;&nbsp;&nbsp;&nbsp;生平旧隐藓踪合，老至危途蓬鬓生。
<br>&nbsp;&nbsp;&nbsp;&nbsp;松柏后雕闻古语，若何秋菊敢齐名。
<br>
<br>赵蕃?书怀二首
<br>&nbsp;&nbsp;&nbsp;&nbsp;去日春江白芷生，再来秋野蟪蛄鸣。
<br>&nbsp;&nbsp;&nbsp;&nbsp;浩然已分不才弃，张翰安能恤后名。
<br>&nbsp;&nbsp;&nbsp;&nbsp;自叹还山何太晚，政须杯酒为深倾。
<br>&nbsp;&nbsp;&nbsp;&nbsp;凭愚邀敬多官府，与想桃源源上行。
<br>
<br>赵蕃?书李氏园亭
<br>&nbsp;&nbsp;&nbsp;&nbsp;坐久思行步，因而上野亭。
<br>&nbsp;&nbsp;&nbsp;&nbsp;日兼梅雨落，山接稻田青。
<br>&nbsp;&nbsp;&nbsp;&nbsp;何术销终讼，连朝役瘦形。
<br>&nbsp;&nbsp;&nbsp;&nbsp;早知还走俗，不用学通经。
<br>&nbsp;&nbsp;&nbsp;&nbsp;
<br>&nbsp;&nbsp;&nbsp;&nbsp;【卷23】
<br>
<br>赵蕃?书灵鹫壁
<br>&nbsp;&nbsp;&nbsp;&nbsp;支颐独立到栖鸦，送了虚廊日却斜。
<br>&nbsp;&nbsp;&nbsp;&nbsp;冷蝶不知时节晚，伶仃犹自抱寒花。
<br>
<br>赵蕃?书买江天阁壁
<br>&nbsp;&nbsp;&nbsp;&nbsp;赵壹乡党摈，陈登湖海豪。
<br>&nbsp;&nbsp;&nbsp;&nbsp;飘飘风欲举，凛凛雪争高。
<br>&nbsp;&nbsp;&nbsp;&nbsp;眼界自无极，画图空复劳。
<br>&nbsp;&nbsp;&nbsp;&nbsp;未须惊白发，聊得湛春醪。
<br>
<br>赵蕃?书乾明庵壁
<br>&nbsp;&nbsp;&nbsp;&nbsp;道人持钵向何村，黄叶投风静拥门。
<br>&nbsp;&nbsp;&nbsp;&nbsp;自买束薪来烧浴，浴终早已四山昏。
<br>
<br>赵蕃?书事
<br>&nbsp;&nbsp;&nbsp;&nbsp;当暑暑何在，以风风为生。
<br>&nbsp;&nbsp;&nbsp;&nbsp;舆夫忘倦色，客子慰归情。
<br>&nbsp;&nbsp;&nbsp;&nbsp;往者千年隔，人焉几日程。
<br>&nbsp;&nbsp;&nbsp;&nbsp;同行得老伴，余事率诗鸣。
<br>
<br>赵蕃?书事
<br>&nbsp;&nbsp;&nbsp;&nbsp;长年获稻时，人尽趋南亩。
<br>&nbsp;&nbsp;&nbsp;&nbsp;束薪固图售，求益敢屡拒。
<br>&nbsp;&nbsp;&nbsp;&nbsp;念昔居田园，连林瓷斤斧。
<br>&nbsp;&nbsp;&nbsp;&nbsp;炊饮煮坡羹，徒闻乱风雨。
<br>
<br>赵蕃?书事
<br>&nbsp;&nbsp;&nbsp;&nbsp;山溪急宵舂，野市赴朝籴。
<br>&nbsp;&nbsp;&nbsp;&nbsp;人言非踊贵，富者犹露积。
<br>&nbsp;&nbsp;&nbsp;&nbsp;丰年且不饱，恶岁真可丰。
<br>&nbsp;&nbsp;&nbsp;&nbsp;悬釜以待炊，衾裯宁许直。
<br>
<br>赵蕃?书事
<br>&nbsp;&nbsp;&nbsp;&nbsp;贫非事烹煎，病止治药物。
<br>&nbsp;&nbsp;&nbsp;&nbsp;乌薪鬻之市，束缚论寸尺。
<br>&nbsp;&nbsp;&nbsp;&nbsp;烟浮多稚松，质重非老栎。
<br>&nbsp;&nbsp;&nbsp;&nbsp;炽焰忽复然，寒灰已成积。
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
