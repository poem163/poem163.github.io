<HTML>
<HEAD>
<TITLE>黄庭坚诗全集（五） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangHou/">唐后诗选</a> <font color=4C4C4C>&gt;&gt; </font><a href="../../html/SongChao/">宋朝诗选</a> <FONT color=#BCB6A0>&gt;&gt;</font> 黄庭坚诗全集（五）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>黄庭坚诗全集（五）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-29&nbsp;&nbsp;文章类别:宋朝诗选&nbsp;&nbsp;阅读次数:<script language=javascript src="../../hits.php?articleid=5833"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'黄庭坚诗全集（五）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[黄庭坚诗全集（五）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 送朱贶中允宰宋城
<br>
<br>邺王台边春一空，但有雪飞杨柳风。
<br>我从南阳解归橐，重帘复幕坐学宫。
<br>酒材苦责公酿薄，欲经醉乡无路通。
<br>奈何当此意绪恶，僚友决去如飞鸿。
<br>朱侯官居邺城下，不脱辔衔秣征马。
<br>绿槐阴阴门对街，唯我知君少闲暇。
<br>新从天上拜书回，去效割鸡宋之野。
<br>宋城万家有和气，明府岂弟心倾写。
<br>愧君乞言极忠厚，安得琼瑶赠盈把。
<br>古来为县有盛名，不过垦田归桑柘。
<br>欲苏浊水頳尾鱼，舞文吏胥无假借。
<br>朝廷本意在治安，外论不然可惊唶。
<br>岂如规摹跨三代，首听官师困鳏寡。
<br>簿书期会可半功，区别枉直教刑中。
<br>杜光作刑至载割，及民无辜受笞骂。
<br>权衡此心坐堂奥，草木遂生虫蚁化。
<br>朱侯明日君定行，行李触热时已夏。
<br>我官雀鼠盗太仓，欲去犹须毕婚嫁。
<br>几时可上君政成，即买扁舟极东下。
<br>
<br>颂取之左右逢其原
<br>
<br>取之左右逢其原，香严腊月火烧山。
<br>对面谩人犹伫思，打得香严也是闲。
<br>
<br>宿观山
<br>
<br>暮发白下地，暝投观山宿。
<br>横溪赤栏桥，一径入松竹。
<br>野僧如惊麏，避堂具灯烛。
<br>我眠兴视夜，部曲始炊熟。
<br>笕水烟际鸣，万籁入秋木。
<br>平生萧洒兴，本愿终涧谷。
<br>世累渐逼人，如垢不沐靧。
<br>已成它翁为，作吏长碌碌。
<br>
<br>宿广惠寺
<br>
<br>鸦啼残照下层城，僧舍初寒夜气清。
<br>风乱竹枝垂地影，霜乾桐叶落阶声。
<br>不遑将母伤今日，无以为家笑此生。
<br>都下苦无书信到，数行归雁月边横。
<br>
<br>宿黄山
<br>
<br>平时游此每雍容，掩袂今来对晚风。
<br>白首同归人不见，黄山依旧月明中。
<br>
<br>
<br>
<br>
<br>
<br>宿黄州观音院钟楼上 
<br>钟鸣山川晓，露下星斗湿。
<br>老夫梳白头，潘何埙篪集。
<br>
<br>宿旧彭泽怀陶令
<br>
<br>潜鱼愿深渺，渊明无由逃。
<br>彭泽当此时，沈冥一世豪。
<br>司马寒如灰，礼乐卯金刀。
<br>岁晚以字行，更始号元亮。
<br>凄其望诸葛，肮脏犹汉相。
<br>时无益州牧，指挥用诸将。
<br>平生本朝心，岁月阅江浪。
<br>空余时语工，落笔九天上。
<br>向来非无人，此友独可尚。
<br>属予刚制酒，无用酌杯盎。
<br>欲招千载魂，斯文或宜当。
<br>
<br>宿灵汤文室
<br>
<br>临池濯吾足，汲水濯吾缨。
<br>尘埃一谢去，神与体俱清。
<br>月明渐映檐东出，置枕东床夜萧瑟。
<br>更无俗物败人意，唯有清风入吾室。
<br>
<br>宿钱塘尉廨
<br>
<br>平湖绕舍山无盗，官事长闲俸有金。
<br>安得终身为御寇，不辞儿女作吴音。
<br>
<br>宿山家效孟浩然
<br>
<br>秋阳沈山西，委照藩落下。
<br>雾连云气平，蒙蒙翳中野。
<br>空村晚无人，一二小蜗舍。
<br>老翁止客宿，乔木縻我马。
<br>松炉依稀烟，槁竹照清夜。
<br>幽泉抱除鸣，生涯渺潇洒。
<br>翁家炊黄粱，杀鸡延食罢。
<br>问余所从谁，庸讵学丘也。
<br>投身解世纷，耻问老农稼。
<br>予生久邅回，百累未一谢。
<br>斑斑吾亲发，弟妹逼婚嫁。
<br>无以供甘旨，何缘敢闲暇。
<br>安得释此悬，相从老桑柘。
<br>
<br>岁寒知松柏
<br>
<br>群阴彫品物，松柏尚桓桓。
<br>老去惟心在，相依到岁寒。
<br>霜严御史府，雨立大夫官。
<br>牺象沟中断，徽弦爨下残。
<br>光阴一鸟过，翦伐万牛难。
<br>春日辉桃李，苍颜亦预观。
<br>
<br>岁寒知松柏
<br>
<br>松柏天生独，青青贯四时。
<br>心藏後凋节，岁有大寒知。
<br>惨淡冰霜晚，轮囷涧壑姿。
<br>或容蝼蚁穴，未见斧斤迟。
<br>摇落千秋静，婆娑万籁悲。
<br>郑公扶贞观，已不见封彝。
<br>
<br>孙不愚索饮九日酒已尽戏答一篇
<br>
<br>满眼黄花慰索贫，可怜风物逐时新。
<br>范丹出後尘生釜，郭泰归来雨垫巾。
<br>偶有清樽供寿母，遂无余沥及他人。
<br>年丰酒价应须贱，为子明年作好春。
<br>
<br>孙不愚引开元故事请为移春槛因而赠答
<br>
<br>南陌东城处处春，不须移槛损天真。
<br>鬓毛欲白休辞饮，风雨无端只误人。
<br>鸟语提壶元自好，酒狂惊俗未应嗔。
<br>稍寻绿树为诗社，更藉残红作醉茵。
<br>
<br>所住堂
<br>
<br>此山花光佛所住，今日花光还放光。
<br>天女来修散花供，道人自有本来香。
<br>
<br>太和奉呈吉老县丞
<br>
<br>山拥鸠民县，江横决事厅。
<br>土风尊健讼，吏道要繁刑。
<br>觟(左角右虒)今无种，蒲卢教未形。
<br>里多齐瞯氏，材谢宋庖丁。
<br>令尹三年课，斯人万物灵。
<br>吾方师岂弟，僚友助丹青。
<br>
<br>太平寺慈氏阁
<br>
<br>青玻瓈盆插千岑，湘江水清无古今。
<br>何处拭目穷表里，太平飞阁暂登临。
<br>朝阳不闻皂盖下，愚溪但见古木阴。
<br>谁与洗涤怀古恨，坐有佳客非孤斟。
<br>
<br>太平州作二首
<br>
<br>欧靓腰支柳一涡，小梅催拍大梅歌。
<br>舞余片片梨花雨，奈此当涂风月何。
<br>
<br>太平州作二首
<br>
<br>千古人心指下传，杨姝烟月过年年。
<br>不知心向谁边切，弹尽松风欲断弦。
<br>
<br>陶兀居士赞
<br>
<br>兀兀陶陶，借书借不得。
<br>陶陶兀兀，问字问不得。
<br>是醒是醉，佛也会不得布衣簪绂，
<br>有人扶便得。
<br>
<br>题安福李令朝华亭
<br>
<br>丹楹刻桷上峥嵘，表里江山路眼平。
<br>晓日成霞张锦绮，青林多露缀珠缨。
<br>人如旋磨观群蚁，田似围棋据一枰。
<br>对案昏昏迷簿领，暂来登览见高明。
<br>
<br>题安石榴双叶
<br>
<br>红榴双叶元自双，谁能一朝使渠只。
<br>如何陈张刎颈交，借兵相亡不余力。
<br>有情著物指死争，谁能有形而无情。
<br>
<br>题般若会疏颂
<br>
<br>六祖深禅独脚，与盲抉开眼膜。
<br>走人天下乞钱，涪翁放过一著。
<br>
<br>题伯时画顿尘马
<br>
<br>竹头抢地风不举，文书堆案睡自语。
<br>忽看高马顿风尘，亦思归家洗袍袴。
<br>
<br>题伯时画观鱼僧
<br>
<br>横波一网腥城市，日暮江空烟水寒。
<br>当时万事心已死，犹恐鱼作故时看。
<br>
<br>题伯时画揩痒虎
<br>
<br>猛虎肉醉初醒时，揩磨苛痒风助威。
<br>枯楠未觉草先低，木末应有行人知。
<br>
<br>题伯时画松下渊明
<br>
<br>南渡诚草草，长沙慰艰难。
<br>终风霾八表，半夜失前山。
<br>远公香火社，遗民文字禅。
<br>虽非老翁事，幽尚亦可观。
<br>松风自度曲，我琴不须弹。
<br>客来欲开说，觞至不得言。
<br>
<br>
<br>题伯时画严子陵钓滩
<br>
<br>平生久要刘文叔，不肯为渠作三公。
<br>能令汉家重九鼎，桐江波上一丝风。
<br>
<br>题伯时马
<br>
<br>我观李侯作胡马，置我敕勒阴山下。
<br>惊沙随马欲暗天，千里绝足略眼跨。
<br>自当初驾沙苑丞，岂复更数将军霸。
<br>李侯今病发右臂，此图笔妙今无价。
<br>
<br>题伯时天育骠骑图二首
<br>
<br>玉花照夜今无种，枥上追风亦不传。
<br>想见真龙如此笔，蒺藜沙晚草迷川。
<br>
<br>题伯时天育骠骑图二首
<br>
<br>明窗盘礡万物表，写出人间真乘黄。
<br>邂逅今身犹姓李，可非前世江都王。
<br>
<br>题晁以道雪雁图
<br>
<br>飞雪洒芦如银箭，前雁惊飞後回眄。
<br>凭谁说与谢玄晖，莫道澄湖静如练。
<br>
<br>题崇德君所画雀竹蜩螗图赞
<br>
<br>蒿下蹄间，斥鷃饮啄。
<br>争雄穹枝，竿网将作。
<br>蝉嘒竹间，自谓得己。
<br>螗螂从之，鸡鸣不已。
<br>
<br>题大云仓达观台二首
<br>
<br>戴郎台上镜面平，达人大观因我名。
<br>何时燕爵贺新屋，唤取竹枝歌月明。
<br>
<br>题大云仓达观台二首
<br>
<br>瘦藤拄到风烟上，乞与游人眼豁开。
<br>不知眼界阔多少，白鸟飞尽青天回。
<br>
<br>题淡山岩二首
<br>
<br>去城二十五里近，天与隔尽俗子尘。
<br>春蛙秋蝇不到耳，夏凉冬暖总宜人。
<br>岩中清磬僧定起，洞口绿树仙家春。
<br>惜哉次山世未显，不得雄文鑱翠珉。
<br>
<br>题淡山岩二首
<br>
<br>淡山淡姓人安在，徵君避秦亦不归。
<br>石门竹径几时有，琼台瑶室至今疑。
<br>回中明洁坐十客，亦可呼乐醉舞衣。
<br>阆州城南果何似，永州淡岩天下稀。
<br>
<br>题东丁水
<br>
<br>古人题作东丁水，自古东丁直到今。
<br>我为改名方响洞，要知山水有清音。
<br>
<br>题东坡竹石
<br>
<br>怪石岑崟当路，幽篁深不见天。
<br>此路若逢醉客。应在万仞峰前。
<br>
<br>题杜盘涧叟冥鸿亭
<br>
<br>少陵杜鸿渐，颇薰知见香。
<br>风流有诸孙，结屋庐山阳。
<br>藉交游侠窟，猎艳少年场。
<br>光怪惊邻里，收身反摧藏。
<br>江湖拍天流，罗网盖稻粱。
<br>安能衍衍饱，遂欲冥冥翔。
<br>畏影走万里，不如就阴凉。
<br>亭东亭西渺烟水，稻田衲子交行李。
<br>古灵庵下倚寒藤，莫向明窗钻故纸。
<br>
<br>题樊侯庙二首
<br>
<br>汉兴丰沛开天下，故旧因依日月明。
<br>拔剑一卮戏下酒，剖符千户舞阳城。
<br>鼓刀屠狗少时事，排闼谏君身後名。
<br>异日淮阴傥相见，安能鞅鞅似平生。
<br>
<br>题樊侯庙二首
<br>
<br>门掩虚堂阴窈窈，风摇枯竹冷萧萧。
<br>邱虚余意谁相问，丰沛英魂我欲招。
<br>野老无知惟卜岁，神巫何事苦吹箫。
<br>人归里社黄云暮，只有哀蝉伴寂寥。
<br>
<br>题郭熙山水扇
<br>
<br>郭熙虽老眼犹明，便面江山取意成。
<br>一段风烟且千里，解如明月逐人行。
<br>
<br>题海首座壁
<br>
<br>骑虎度诸岭，入鸥同一波。
<br>香寒明鼻观，日永称头陀。
<br>
<br>题胡逸老致虚庵
<br>
<br>藏书万卷可教子，遗金满籯常作灾。
<br>能与贫人共年谷，必有明月生蚌胎。
<br>山随宴坐图画出，水作夜窗风雨来。
<br>观水观山皆得妙，更将何物污灵台。
<br>
<br>题花光画
<br>
<br>湖北山无地，湖南水彻天。
<br>云沙真富贵，翰墨小神仙。
<br>
<br>题花光画山水
<br>
<br>花光寺下对云沙，欲把轻舟小钓车。
<br>更看道人烟雨笔，乱峰深处是吾家。
<br>
<br>题花光老为曾公卷作水边梅
<br>
<br>梅蕊触人意，冒寒闻雪花。
<br>遥怜水风晚，片片点汀沙。
<br>
<br>题画鹅雁二首
<br>
<br>驾鹅引颈回，似我胸中字。
<br>右军数能来，不为口腹事。
<br>
<br>题画鹅雁二首
<br>
<br>水国鸿雁秋，烟沙风日丽。
<br>莫遣角弓鸣，惊飞不成字。
<br>
<br>题画孔雀
<br>
<br>桄榔暗天蕉叶长，终露文章婴世网。
<br>故山桂子落秋风，无因雌雄青云上。
<br>
<br>题槐安阁
<br>
<br>曲阁深房古屋头，病僧枯几过春秋。
<br>垣衣蛛网蒙窗牖，万象纵横不系留。
<br>白蚁战酣千里血，黄粱炊熟百年休。
<br>功成事遂人间世，欲梦槐安向此游。
<br>
<br>题惠崇画扇
<br>
<br>惠崇笔下开江面，万里晴波向落晖。
<br>梅影横斜人不见，鸳鸯相对浴红衣。
<br>
<br>题吉州承天院清凉轩
<br>
<br>菩萨清凉月，游於毕竟空。
<br>我观诸境尽，心与古人同。
<br>僧发侵眉白，桃花映竹红。
<br>傥来寻祖意，展手似家风。
<br>
<br>题季张竹林村
<br>
<br>百亩清阴十万竿，一溪流水四围山。
<br>太平无用经纶者，乞与闲身向此闲。
<br>
<br>题净因壁二首
<br>
<br>暝倚蒲团挂鉢囊，半窗疏箔度微凉。
<br>蕉心不展待时雨，葵叶为谁倾太阳。
<br>
<br>题净因壁二首
<br>
<br>门外黄尘不见山，此中草木亦常闲。
<br>履声如度薄冰过，催粥华鲸吼夜阑。
<br>
<br>题觉海寺
<br>
<br>炉香滔滔水沈肥，水遶禅床竹遶溪。
<br>一段秋蝉思高柳，夕阳原在竹阴西。
<br>
<br>题君子泉
<br>
<br>云梦泽南君子泉，水无名字托人贤。
<br>两苏翰墨相为重，未刻他山世已传。
<br>
<br>题老鹤万里心
<br>
<br>仙人驾飞骑，朝会白云衢。
<br>老骥不伏乘，清唳彻九虚。
<br>野田篁竹底，毰毸伴鸡凫。
<br>时因长风起，犹欲试南图。
<br>
<br>题李夫人偃竹
<br>
<br>孤根偃蹇非傲世，劲节癯枝万壑风。
<br>闺中白发翰墨手，落笔乃与天同功。
<br>
<br>题李亮功戴嵩牛图
<br>
<br>韩生画肥马，立仗有辉光。
<br>戴老作瘦牛，平生千顷荒。
<br>觳觫告主人，实已尽筋力。
<br>乞我一牧童，林间听横笛。
<br>
<br>题李亮功家周昉画美人琴阮图
<br>
<br>周昉富贵女，衣饰新旧兼。
<br>髻重发根急，妆薄无意添。
<br>琴阮相与娱，听弦不观手。
<br>敷腴竹马郎，跨马欲折柳。
<br>
<br>题李十八知常轩
<br>
<br>身心如一是知常，事不惊人味久长。
<br>盖世功名棋一局，藏山文字纸千张。
<br>无心海燕窥金屋，有意江鸥傍草堂。
<br>惊破南柯少时梦，新晴鼓角报斜阳。
<br>
<br>题莲华寺
<br>
<br>狂卒猝起金坑西，胁从数百马百蹄。
<br>所过州县不敢谁，肩舆掳载三十妻。
<br>伍生有胆无智略，谓河可冯虎可搏。
<br>身膏白刃浮屠前，此乡父老至今怜。
<br>
<br>题刘法直诗卷
<br>
<br>往日刘随州，作诗惊诸公。
<br>老兵睨前辈，欺诋阮嗣宗。
<br>才卿望长卿，岁数未三百。
<br>岂其苗裔耶，诗句侵唐格。
<br>慨然古人风，乃作逐客篇。
<br>朝廷重九鼎，政欲多此贤。
<br>虎豹九关严，漂零落闲处。
<br>空余三百篇，不随夜台去。
<br>
<br>题刘将军鹅
<br>
<br>箭羽不沾春水，籀文时印平沙。
<br>想见山阴书罢，举群驱向王家。
<br>
<br>题刘将军雁二首
<br>
<br>滕王蛱蝶双穿花，东丹胡马歕胡沙。
<br>祁连将军一笔雁，生不并世俱名家。
<br>
<br>题刘将军雁二首
<br>
<br>将军一矢万人看，雪洒晴空碎羽翰。
<br>乞与失群沙宿雁，笔间千顷暮江寒。
<br>
<br>题刘氏所藏展子虔感应观音二首
<br>
<br>人间犹有展生笔，佛事苍茫烟景寒。
<br>常恐花飞蝴蝶散，明窗一日百回看。
<br>
<br>题刘氏所藏展子虔感应观音二首
<br>
<br>群盗挽弓江簸船，丹青当在普通前。
<br>谁能与作赤挽板，老笔犹堪寿百年。
<br>
<br>题罗公山古柏庵二首
<br>
<br>尘埃奔走尚飘蓬，想听庵头老柏风。
<br>会向天阶乞衰晚，住庵长作主人翁。
<br>
<br>题罗公山古柏庵二首
<br>
<br>千年鹿死尚精神，睡足苍龙半屈伸。
<br>百年妖狐住不得，个中曾卧谪仙人。
<br>
<br>题罗山人览辉楼
<br>
<br>凤凰山人开竹径，楼成溪山深照映。
<br>眉闲郁郁似阴功，壶中有丸续人命。
<br>劝君洗竹买梧桐，凤何时来驾归鸿。
<br>思齐大任政勤苦，来听天子歌南风。
<br>
<br>题落星寺四首
<br>
<br>星官游空何时落，著地亦化为宝坊。
<br>诗人昼吟山入座，醉客夜愕江撼床。
<br>蜜房各自开牖户，蚁穴或梦封侯王。
<br>不知青云梯几级，更借瘦藤寻上方。
<br>
<br>题落星寺四首
<br>
<br>岩岩匡俗先生庐，其下宫亭水所都。
<br>北辰九关隔云雨，南极一星在江湖。
<br>相黏蚝山作居室，窍凿混沌无完肤。
<br>万鼓舂撞夜涛涌，骊龙莫睡失明珠。
<br>
<br>题落星寺四首
<br>
<br>落星开士深结屋，龙阁老翁来赋诗。
<br>小雨藏山客坐久，长江接天帆到迟。
<br>燕寝清香与世隔，画图妙绝无人知。
<br>蜂房各自开户牖，处处煮茶藤一枝。
<br>
<br>题落星寺四首
<br>
<br>北风吹倒落星寺，吾与伯伦俱醉眠。
<br>螟蛉蜾蠃但痴坐，夜寒南北斗垂天。
<br>
<br>题马当山鲁望亭四首右元亮
<br>
<br>马当一曲孤烟，人物于今眇然。
<br>不见绕篱黄菊，谁收种秫圭田。
<br>
<br>题马当山鱼望亭四首右狄梁公
<br>
<br>鲸波横流砥柱，虎口活国宗臣。
<br>小屈弦歌百里，不诬天下归仁。
<br>
<br>题马当山鱼望亭四首右陆鲁望
<br>
<br>笠泽道人高古，文章白发萧条。
<br>欲问勒铭遗墨，应书水府鲛绡。
<br>
<br>题马当山鱼望亭四首右颜鲁公
<br>
<br>不见鲁公断石，谁家为础为杠。
<br>笔法锥沙屋漏，心期晓日秋霜。
<br>
<br>题孟浩然画像
<br>
<br>先生少也隐鹿门，爽气洗尽尘埃昏。
<br>赋诗真可凌鲍谢，短褐岂愧公卿尊。
<br>故人私邀伴禁直，诵诗不顾龙鳞逆。
<br>风云感会虽有时，顾此定知毋枉尺。
<br>襄江渺渺泛清流，梅残腊月年年愁。
<br>先生一往今几秋，後来谁复钓槎头。
<br>
<br>题默轩和遵老
<br>
<br>平生三业净，在俗亦超然。
<br>佛事一盂饭，横眠不学禅。
<br>松风佳客共，茶梦小僧圆。
<br>漫续山家颂，非诗莫浪传。
<br>
<br>题南寺王髯题名处
<br>
<br>日华长在红尘外，春色全归绿树中。
<br>花发鸟啼常走马，故人不见酒樽空。
<br>
<br>题前定录赠李伯牖二首
<br>
<br>五贼追奔十二宫，白头寒士黑头公。
<br>明朝一饭先书籍，安用研桑作老翁。
<br>
<br>题前定录赠李伯牖二首
<br>
<br>万般尽被鬼神戏，看取人间傀儡棚。
<br>烦恼自无安脚处，从他鼓笛弄浮生。
<br>
<br>题虔州东禅圆照师新作御书阁
<br>
<br>城东宝坊金翠重，道人修惠翦蒿蓬。
<br>一瓶一钵三十年，琼榱碧瓦上秋空。
<br>稻田磨衲拥黄发，更筑书阁诸天中。
<br>三后在天遗圣墨，百神受职扶琳宫。
<br>文思帝泽余温润，雨露下国常年丰。
<br>章川贡川结襟带，梅岭桂岭来朝宗。
<br>参旗斗柄略栏楯，清坐耳闻河汉风。
<br>道人饱参口挂壁，颇喜作诗如己公。
<br>家风秀句刻琬琰，邀我落笔何能工。
<br>安得雄文压胜境，九原唤起杜陵翁。
<br>
<br>题灊峰阁
<br>
<br>徐老海棠巢上，王翁主簿峰菴。
<br>梅蘤破颜冰雪，绿丛不见黄甘。
<br>
<br>
<br>题仁上座画松
<br>
<br>偃蹇松枝隔烟雨，知侬定是岁寒材。
<br>百年根节要老硬，将恐崩崖倒石来。
<br>
<br>题山谷石
<br>
<br>畏畏佳佳石谷水，冬冬隆隆山木风。
<br>炉香四百六十载，开山者谁梁宝公。
<br>
<br>题山谷石牛洞
<br>
<br>司命无心播物，祖师有记传衣。
<br>白云横而不度，高鸟倦而犹飞。
<br>
<br>题神移仁寿塔
<br>
<br>十二观音无正面，谁令塔户向东开。
<br>定知四梵神通力，曾借六丁风雨推。
<br>蝇说冰霜如梦寐，鷃闻钟鼓亦惊猜。
<br>从今不信维摩诘，断取三千世界来。
<br>
<br>题石恪画尝醋翁
<br>
<br>石媪忍酸喙三尺，石皤尝味面百摺。
<br>谁知耸膊寒至骨，图画不减吴生笔。
<br>
<br>题石恪画机织图
<br>
<br>荷锄郎在田，行饷儿未返。
<br>终日弄鸣机，恤纬不思远。
<br>
<br>题双凫观
<br>
<br>飘萧阅世等虚舟，难息眼前无此流。
<br>满地悲风盘翠竹，半丛寒日破红榴。
<br>青山空在衣冠古，白鹤不归宫殿秋。
<br>王念平生樽酒地，千年万岁想来游。
<br>
<br>题司门李文园亭
<br>
<br>白氏草堂元自葺，陶公三径不教荒。
<br>青蕉雨後开书卷，黄菊霜前碎鹄裳。
<br>落日看山凭曲槛，清风谈道据胡床。
<br>此来遂得归休意，却莫翻然起相汤。
<br>
<br>题苏才翁草书壁後
<br>
<br>老公不得千年寿，何况高材傲世人。
<br>唯有草书三昧法，龙蛇夭矫锁黄尘。
<br>
<br>题苏若兰回文锦诗图
<br>
<br>千诗织就回文锦，如此阳台暮雨何。
<br>亦有英灵苏蕙手，只无悔过窦连波。
<br>
<br>题宛陵张待举曲肱亭
<br>
<br>仲蔚蓬蒿宅，宣城诗句中。
<br>人贤忘巷陋，境胜失途穷。
<br>寒葅书万卷，零乱刚直胸。
<br>偃蹇勋业外，啸歌山水重。
<br>晨鸡催不起，拥被听松风。
<br>
<br>题太和南塔寺壁
<br>
<br>熏炉茶鼎暂来同，寒日鸦啼柿叶风。
<br>万事尽还杯酒里，百年俱在大槐中。
<br>
<br>题万松亭
<br>
<br>天柱峰无心肩，郁郁高松满川。
<br>万身苍髯老禅，刳心忘义忘年。
<br>说法曾无间歇，松风寺後山前。
<br>四海五湖衲子，更於何处参玄。
<br>若觅向上关捩，灵乙石下流泉。
<br>太平堂中老将，家活都无一钱。
<br>会得佛头著地，不会佛脚梢天。
<br>
<br>题王黄州墨迹後
<br>
<br>掘地与断木，智不如机舂。
<br>圣人怀余巧，故为万物宗。
<br>世有斲泥手，或不待郢工。
<br>往时王黄州，谋国极匪躬。
<br>朝闻不及夕，百壬避其锋。
<br>九鼎安盘石，一身转孤蓬。
<br>浮云当日月，白发照秋空。
<br>诸君发蒙耳，汲直与臣同。
<br>
<br>题王晋卿平远溪山幅
<br>
<br>风流子晋罢吹笙，小笔溪山刮眼明。
<br>相倚鸳鸯得偎暎，一川风雨断人行。
<br>
<br>题王居士所藏王友画桃杏花二首
<br>
<br>凌云一笑见桃花，三十年来始到家。
<br>从此春风春雨後，乱随流水到天涯。
<br>
<br>题王居士所藏王友画桃杏花二首
<br>
<br>凌云见桃万事无，我见杏花心亦如。
<br>从此华山图籍上，更添潘阆倒骑驴。
<br>
<br>题王仲弓兄弟巽亭
<br>
<br>大隗七圣迷，许田连城重。
<br>里中多佳树，与世作梁栋。
<br>市门行清渠，潩水可抱瓮。
<br>翬飞城东南，隐几抚群动。
<br>人境要俱尔，我乃得大用。
<br>乌衣之云孙，昆弟不好弄。
<br>木末风雨来，卷箔醉宾从。
<br>事常超然观，乐与贤者共。
<br>人登断龙求，我自归鸿送。
<br>溪毛乱锦缬，候虫响机综。
<br>世纷甚峥嵘，胸次欲空洞。
<br>读书开万卷，谋国妙百中。
<br>傥无斲鼻工，聊付曲肱梦。
<br>
<br>题韦偃马
<br>
<br>韦侯常喜作群马，杜陵诗中如见画。
<br>忽开短卷六马图，想见诗老醉骑驴。
<br>龙眠作马晚更妙，至今似觉韦偃少。
<br>一洗万古凡马空，句法如此今谁工。
<br>
<br>题文潞公黄河议後
<br>
<br>澶渊不作渡河梁，由是中原府库疮。
<br>白首丹心一元老，归来高枕梦河隍。
<br>
<br>题息轩
<br>
<br>僧开小槛笼沙界，郁郁参天翠竹丛。
<br>万籁参差写明月，一家寥落共清风。
<br>蒲团禅板无人付，茶鼎薰炉与客同。
<br>万水千山寻祖意，归来笑杀旧时翁。
<br>
<br>题襄阳米芾祠
<br>
<br>千峰映碧湘，真叟此中藏，
<br>饭不著石吃，眉应似发长。
<br>枫梩搘酒瓮，鸐风落琴床。
<br>强效忘机者，斯人尚未忘。
<br>万里莓苔地，不见驱驰踪。
<br>唯开文字窗，时写日月容。
<br>竹韵漫萧屑，草花徒织茸。
<br>披霜入众木，独自识青松
<br>
<br>题小景扇
<br>
<br>草色青青柳色黄，桃花零落杏花香。
<br>春风不解吹愁却，春日偏能惹恨长。
<br>
<br>题邢惇夫扇
<br>
<br>黄叶委庭观九州，小虫催女献功裘。
<br>金钱满地无人费，百斛明珠薏苡秋。
<br>
<br>题醒心轩
<br>
<br>尽日竹风谈法要，无人竹影又斜阳。
<br>他时若有相应者，莫负开轩人姓黄。
<br>
<br>题徐氏姑寿安君寿梅亭
<br>
<br>大鶵衔枚来作亭，小鶵衔实来种花。
<br>两鶵反哺声查查，慈乌发白尔成家。
<br>梅梁丹青射寒日，梅英飞雪点亲发。
<br>二鶵同味如春酒，寿亲一笑宜长久。
<br>金玉满堂空尔为，有亲举酒世上稀。
<br>生育劬劳安可报，折梅倾酒著斑衣。
<br>
<br>题徐氏书院
<br>
<br>学书但学溪老鹅，读书可观樵父歌。
<br>紫髯将军不复见，空余岩桂绿婆娑。
<br>
<br>题燕邸洋川公养浩堂画二首
<br>
<br>萧寺吟双竹，秋醪荐二螯。
<br>破尘归骑速，横日雁行高。
<br>
<br>题燕邸洋川公养浩堂画二首
<br>
<br>拥膝度残腊，攀条惊早春。
<br>陈郎浮竹叶，著我北归人。
<br>
<br>题阳关图二首
<br>
<br>断肠声里无形影，画出无声亦断肠。
<br>想得阳关更西路，北风低草见牛羊。
<br>
<br>题阳关图二首
<br>
<br>人事好乖当语离，龙眠貌出断肠诗。
<br>渭城柳色关何事，自是离人作许悲。
<br>
<br>题杨道人默轩
<br>
<br>炙手权门烈火炎，冷溪寒谷反幽潜。
<br>轻尘不动琴横膝，万籁无声月入帘。
<br>秋後丝钱谁数得，春余苍竹自知添。
<br>客星异日乘槎去，会访成都人姓严。
<br>
<br>题也足轩
<br>
<br>道人手种两三竹，使君忽来唾珠玉。
<br>不须客赋千首诗，若是赏音一夔足。
<br>世人爱处但同流，一丝不挂似太俗。
<br>客来若问有何好，道人优昙远山绿。
<br>
<br>题永首座庵颂
<br>
<br>夺得胡儿马便休，休嗟李广不封侯。
<br>分明射得南山虎，子细看来是石头。
<br>
<br>题章和甫钓亭放言
<br>
<br>斩木开亭，却倚石壁。
<br>寒潭百雷，古木千尺。
<br>观鱼乐而相忘，听鸟啼而自得。
<br>去而之京洛之间数年，犹常梦崭岩之石。
<br>
<br>题郑防画夹五首
<br>
<br>惠崇烟雨归雁，坐我潇湘洞庭。
<br>欲唤扁舟归去，故人言是丹青。
<br>
<br>题郑防画夹五首
<br>
<br>能作山川远势，白头惟有郭熙。
<br>却写李成骤雨，惜无六幅鹅溪。
<br>
<br>题郑防画夹五首
<br>
<br>徐生脱水双鱼，吹沫相看晚图。
<br>老矣个中得计，作书远寄江湖。
<br>
<br>题郑防画夹五首
<br>
<br>折苇枯荷共晚，红榴苦竹同时。
<br>睡鸭不知飘雪，寒雀四顾风枝。
<br>
<br>题郑防画夹五首
<br>
<br>子母猿号槲叶，山南山北危机。
<br>世故谁能樗里，彀中皆是由基。
<br>
<br>题竹石牧牛
<br>
<br>野次小峥嵘，幽篁相倚绿。
<br>阿童三尺箠，御此老觳觫。
<br>石吾甚爱之，勿遣牛砺角。
<br>牛砺角尚可，牛残斗我竹。
<br>
<br>题竹尊者轩
<br>
<br>平生脊骨硬如铁，听风听雨随宜说。
<br>百尺竿头放步行，更向脚跟参一节。
<br>
<br>题子瞻画竹石
<br>
<br>风枝雨叶瘠土竹，龙蹲虎踞苍藓石。
<br>东坡老人翰林公，醉时吐出胸中墨。
<br>
<br>题子瞻枯木
<br>
<br>折冲儒墨阵堂堂，书入颜杨鸿雁行。
<br>胸中元自有丘壑，故作老木蟠风霜。
<br>
<br>题子瞻书诗後
<br>
<br>诗就金声玉振，书成虿尾银钩。
<br>已作青云直上，何时散发沧洲。
<br>
<br>
<br>题子瞻墨竹
<br>
<br>眼入毫端写竹真，枝掀叶举是精神。
<br>因知幻物出无象，问取人间老斲轮。
<br>
<br>题子瞻寺壁小山枯木二首
<br>
<br>烂肠五斗对狱吏，白发千丈渥沧浪。
<br>却来献纳云台表，小山桂枝不相忘。
<br>
<br>题子瞻寺壁小山枯木二首
<br>
<br>海内文章非画师，能回笔力作枯枝。
<br>豫章从小有梁栋，也似郑公双鬓丝。
<br>
<br>题宗室大年画二首
<br>
<br>水色烟光上下寒，忘机鸥鸟恣飞还。
<br>年来频作江湖梦，对此身疑在故山。
<br>
<br>题宗室大年画二首
<br>
<br>轻鸥白鹭定吾友，翠柏幽篁是可人。
<br>海角逢春知几度，卧游到处总伤神。
<br>
<br>铁罗汉颂
<br>
<br>人言怖魔像，非金亦非铁。
<br>若作世金铁，开士亦不现。
<br>禅坐应念往，一钵千家供。
<br>顺佛遗敕故，不宣示神通。
<br>有为中无为，火聚开莲花。
<br>无为中有为，甘露破诸熟。
<br>魔子目怖畏，我无怖畏想。
<br>或欲坯熔之，为己富贵梯。
<br>赖世主慈观，虎兕失爪角。
<br>或得野狐书，有字不可读。
<br>狐涎著其心，字义皆炳然。
<br>却来观六经，全是颠倒想。
<br>今世青云士，慎莫作此解。
<br>
<br>听崇德君鼓琴
<br>
<br>月明江静寂寥中，大家敛袂抚孤桐。
<br>古人已矣古乐在，彷佛雅颂之遗风。
<br>妙手不易得，善听良独难。
<br>犹如优昙华，时一出世间。
<br>两忘琴意与己意，乃似不著十指弹。
<br>禅心默默三渊静，幽谷清风淡相应。
<br>丝声谁道不如竹，我已忘言得真性。
<br>罢琴窗外月沈江，万籁俱空七弦定。
<br>
<br>听履霜操
<br>
<br>灵宫窈窕兮寒夜永，篁打造天兮明月下影，
<br>木叶陨霜兮秋声动。我以岁莫起视夜兮，
<br>北山饮予斗柄。幽人拂琴而当予，
<br>曰夫子则锺期，尝试刳心而为之听。
<br>若有人兮亦既修，宴衽席之言兮不知其子之齐圣。
<br>嘉孝子之心终无已兮，不忍忘初之戒命人则不语兮弦则语，
<br>客有变容而涕洟，奄不知哀之来处。
<br>悲乎痛哉！葛屦翦翦兮絺綌凉凉，衣则风兮车上霜，
<br>天云愁兮空山四野，竭九河湔涕痕兮，
<br>忽承睫其更下。嫠不忧其纬兮，
<br>恤楚社之不血食。尽子职而不我爱兮，
<br>终非父母之本心。天高地厚施莫报兮，
<br>固自有物以至今。雉雊鸡乳兮，
<br>麋鹿解角。天性则然兮，
<br>无有要约。哀号中野兮，
<br>於父母又何求。我行于野兮，
<br>不敢有履声。恐亲心为予动兮，
<br>是以有履霜之忧。古人之骨朽矣，
<br>匪斯今也。蹙然如动乎其指，
<br>浩然如生乎其心也。声音之发，
<br>勾其深也。枯薪三尺，
<br>惟学林也。
<br>
<br>听宋宗儒摘阮歌
<br>
<br>翰林尚书宋公子，文采风流今尚尔。
<br>自疑耆域是前身，囊中探丸起人死。
<br>貌如千岁枯松枝，落魄酒中无定止。
<br>得钱百万送酒家，一笑不问今余几。
<br>手挥琵琶送飞鸿，促弦聒醉惊客起。
<br>寒虫催织月笼秋，独雁叫群天拍水。
<br>楚国羁臣放十年，汉宫佳人嫁千里。
<br>深闺洞房语恩怨，紫燕黄鹂韵桃李。
<br>楚狂行歌惊市人，渔父拿舟在葭苇。
<br>问君枯木著朱绳，何能道人意中事。
<br>君言此物传数姓，玄璧庚庚有横理。
<br>闭门三月传国工，身今亲见阮仲容。
<br>我有江南一丘壑，安得与君醉其中，
<br>曲肱听君写松风。
<br>
<br>庭诲惠钜砚
<br>
<br>郭君大砚如南溟，化我霜毫作鹏翼。
<br>安得剡藤三千尺，书九万字无渴墨。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>鹄白不以乌，兰香端为谁。
<br>外家秉明德，晚与世参差。
<br>乖离岁十二，会面卒卒期。
<br>何言灊丘底，玉稻同一炊。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>沧江渺无津，同济共安危。
<br>田海非不广，舅甥自相知。
<br>孔鸾在榛梅，鹪鹩亦一枝。
<br>千里同明月，相期不磷缁。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>少小长母家，拊怜辈诸童。
<br>食贫走八方，略已一老翁。
<br>不能成宅相，颇似舅固穷。
<br>何以报嘉德，取琴作南风。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>德人心寂寥，立朝实庄语。
<br>虎节坐山城，孤云犹能雨。
<br>文章被甥侄，孝友谐妇女。
<br>偃息一亩宫，植梅当歌舞。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>江都克家才，万卷书插架。
<br>愿言渠出仕，从舅问耕稼。
<br>谁云濒老境，此子即长夜。
<br>归欤淼前期，莳橘锄甘蔗。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>曩窥涉世方，白驹且场谷。
<br>平生漫岁晚，志尚向山木。
<br>返身观小丑，真成覆车犊。
<br>否臧太磊磊，从此更三复。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>负薪反羊裘，爱表只伤里。
<br>补纫虽云工，岁晏安可恃。
<br>洗心如秋天，六合无尘滓。
<br>浮云风去来，在彼不在此。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>阿髯学升堂，干母思靡悔。
<br>文成艺桃李，不言行道兑。
<br>阿苏妙言语，机警欲无对。
<br>子姓何预人，兰玉要可佩。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>解衣卧相语，涛波夜掀床。
<br>十年身百忧，险阻心已降。
<br>涉旬风更雨，宿昔烛生光。
<br>衾帱无端冷，明月一船霜。
<br>
<br>庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首
<br>
<br>亲依为日浅，爱不舍我眠。
<br>教我如牧羊，更著後者鞭。
<br>得吧迩梅岭，开花向春妍。
<br>碌碌幸苟免，称觞大人前。
<br>
<br>庭坚以去岁九月至鄂登南楼叹其制作之美成长句久欲寄远因循至今书呈公悦
<br>
<br>江东湖北行画图，鄂州南楼天下无。
<br>高明广深势抱合，表里江山来画阁。
<br>雪延披襟夏簟寒，胸吞云梦何足言。
<br>庾公风流冷似铁，谁其继之方公悦。
<br>
<br>同吉老饮清平戏作集句
<br>
<br>飞盖相追随，携手共行乐。
<br>我有一樽酒，聊厚不为薄。
<br>珍木郁苍苍，众鸟欣有托。
<br>密竹使迳迷，初篁包绿箨。
<br>有渰兴南岑，森森散雨足。
<br>万物生光辉，夕阳暧平陆。
<br>蚕月观时暇，振衣聊踯躅。
<br>沈迷簿领书，未尝废邱壑。
<br>王度日清夷，镇俗在简约。
<br>人生非金石，亲友多零落。
<br>漆园有傲吏，君平独寂寞。
<br>所愿从之游，逝者如可作。
<br>
<br>同景文丈咏莲塘
<br>
<br>塘上勾帘对晚香，半斜红日已侵床。
<br>江妃羞出凌波袜，长在高荷扇影凉。
<br>
<br>同刘景文游郭氏西园因留宿
<br>
<br>人居城市虚华馆，秋入园林著晚花。
<br>落日临池见蝌斗，必知清夜有鸣蛙。
<br>
<br>同钱志仲饭藉田钱孺文官舍
<br>
<br>帝藉开千亩，农功先九州。
<br>王孙守耒耜，吏隐极风流。
<br>永夏丰草木，五云卫郊丘。
<br>牛羊卧篱落，宾客解衣裘。
<br>汲井羞热啜，挽溪供甘柔。
<br>倒靫收莲的，剖蚌煮鸿头。
<br>野日草光合，水风荷气浮。
<br>稻畦下白鹭，林樾应鸣鸠。
<br>主人发清赏，况复佳同游。
<br>归扇障小雨，真成一赐休。
<br>
<br>同世弼韵作寄伯氏在济南兼呈六舅祠部
<br>
<br>山光扫黛水挼蓝，闻说樽前惬笑谈。
<br>伯氏清修如舅氏，济南萧洒似江南。
<br>屡陪风月乾吟笔，不解笙簧醉舞衫。
<br>只恐使君乘传去，拾遗今日是前衔。
<br>
<br>同宋景瞻分题汴上行
<br>
<br>东风何时来，堤柳芳且柔。
<br>河冰日已销，漫漫春水流。
<br>寒梅未破萼，芳草绿犹稠。
<br>岁月不我还，念此人生浮。
<br>高车无完轮，积水有覆舟。
<br>鹿门不返者，谁得从之游。
<br>
<br>同苏子平李德叟登擢秀阁
<br>
<br>筑屋皖公城，木末置曲栏。
<br>岁晚对烟景，人家橘柚间。
<br>独秀司命峰，众口让高寒。
<br>松竹二乔宅，雪云三祖山。
<br>衰怀造胜境，转觉落笔难。
<br>苏李工五字，属联不当悭。
<br>
<br>同孙不愚过昆阳
<br>
<br>田园恰恰值春忙，驱马悠悠昆水阳。
<br>古庙藤萝穿户牖，断碑风雨碎文章。
<br>真人寂寞神为社，坚垒委蛇女采桑。
<br>拂帽村帘夸酒好，为君聊解一瓢尝。
<br>
<br>同王稚川晏叔原饭寂照房
<br>
<br>高人住宝坊，重客款斋房。
<br>市声犹在耳，静虚生白光。
<br>幽子遗淡墨，窗间见潇湘。
<br>蒹葭落凫雁，秋色媚横塘。
<br>博山沈水烟，淡与人意长。
<br>自携鹰爪芽，来试鱼眼汤。
<br>寒浴得温湢，体净意凯康。
<br>盘餐取近市，厌饫谢膻羊。
<br>裂饼羞豚脍，包鱼芰荷香。
<br>平生所怀人，忽言共榻床。
<br>常恐风雨散，千里郁相望。
<br>斯游岂易得，渊对妙濠梁。
<br>雅雅王稚川，易亲复难忘。
<br>晏子与人交，风义盛激昂。
<br>两公盛才力，宫锦丽文章。
<br>鄙夫得秀句，成诵更怀藏。
<br>
<br>同谢公定携书浴室院汶师置饭作此
<br>
<br>竹林风与日俱斜，细草犹开一两花。
<br>天上归来对书客，愧勤僧饭更煎茶。
<br>
<br>同尧民游灵源庙廖献臣置酒用马陵二字赋诗二首
<br>
<br>灵源庙前木，我昔见拱把。
<br>七年身屡到，郁郁荫檐瓦。
<br>春风响马衔，竝辔客萧洒。
<br>更愿少尹贤，置酒意倾写。
<br>斋堂有佳处，花柳轻娅姹。
<br>莲塘想旧叶，稻畦识枯苴。
<br>开关抚洪河，黄流极天泻。
<br>忆昔武皇来，系璧沈白马。
<br>从官亲土石，襁负至鳏寡。
<br>空余瓠子诗，哀怨逼骚雅。
<br>白圭自圣禹，今谁定真假。
<br>晁子发谠言，圣功谅难亚。
<br>排河著地中，势必千里下。
<br>移民就宽闲，何地不耕稼。
<br>此论似太高，吾亦茫取舍。
<br>有器可深川，吾未之学也。
<br>
<br>同尧民游灵源庙廖献臣置酒用马陵二字赋诗二首
<br>
<br>洪河壮观游，太府佳友朋。
<br>春色挽我出，东风如引绳。
<br>昏昏版筑气，王事始繁兴。
<br>大堤如连山，小堤如冈陵。
<br>增卑更培薄，万杵何登登。
<br>忆昨河失道，平原鱼可罾。
<br>田莱人未复，疮大国方惩。
<br>忽念耒耜闲，为民保丘塍。
<br>百县伐鼛出，夜半废曲肱。
<br>吾侪愧禄廪，游衍事鞍乘。
<br>晁子汉公孙，新去司马丞。
<br>出干大农部，才术见嗟称。
<br>我坐广文舍，七年读书灯。
<br>结发入场屋，肯谓河难凭。
<br>尔来触事短，痴甚霜前蝇。
<br>世味极淡薄，不了人爱憎。
<br>惟得一卮酒，尚能别淄渑。
<br>所以对樽俎，未曾闻斗升。
<br>酌我良已多，狂言恐侵陵。
<br>暮云吞落日，归鸟求其朋。
<br>冷官仆马瘦，及门鼓腾腾。
<br>
<br>同元明过洪福寺戏题
<br>
<br>洪福僧园拂绀纱，旧题尘壁似昏鸦。
<br>春残已是风和雨，更著游人撼落花。
<br>
<br>同韵和元明兄知命弟九日相忆二首
<br>
<br>革囊南渡传诗句，摹写相思意象真。
<br>九日黄花倾寿酒，几回青眼望归尘。
<br>蚤为学问文章误，晚作东西南北人。
<br>安得田园可温饱，长抛簪绂裹头巾。
<br>
<br>同韵和元明兄知命弟九日相忆二首
<br>
<br>万水千山厌问津，芭蕉林里自观身。
<br>邻田鸡黍留熊也，风雨关河走阿秦。
<br>鸿雁池边照双影，脊令原上忆三人。
<br>年年献寿须欢喜，白发黄花映角巾。
<br>
<br>同子瞻和赵伯充团练
<br>
<br>金玉堂中寂寞人，仙班时得共朝真。
<br>两宫无事安磐石，万国归心有老臣。
<br>家酿可供开口笑，侍儿工作捧心颦。
<br>醉乡乃是安身处，付与升平作幸民。
<br>
<br>铜官僧舍得尚书郎赵宗闵墨竹一枝笔势妙天下为作小诗二首
<br>
<br>省郎潦倒今何处，败壁风生霜竹枝。
<br>满世□□专翰墨，谁为真赏拂蛛丝。
<br>
<br>铜官僧舍得尚书郎赵宗闵墨竹一枝笔势妙天下为作小诗二首
<br>
<br>独来野寺无人识，故作寒崖雪压枝。
<br>相得平生藏妙手，只今犹在鬓如丝。
<br>
<br>铜官悬望五松山
<br>
<br>北风无时休，崩浪聒天响。
<br>蛟鼍好为祟，此物俱神王。
<br>我来五松下，白发三千丈。
<br>松门闭青苔，惜哉不得往。
<br>今日天气嘉，清绝心有向。
<br>子云性嗜酒，况乃气清爽。
<br>此人已成灰，怀贤盈梦想。
<br>衣食当须几，吾得终疏放。
<br>弱女虽非男，出处同世网。
<br>搔背牧鸡豚，相见得无恙。
<br>
<br>头陀赞
<br>
<br>梵语头陀，华言抖擞。
<br>净一真心，振三毒垢。
<br>如来亲试，迦叶称首。
<br>圣教推崇，哲人遵守。
<br>衣三食四，住处五名。
<br>曰十二行，对治修行。
<br>十三或八，要以三并。
<br>练磨三境，摄化三乘。
<br>起四欢喜，行四圣种。
<br>以戒为基，止观相踵。
<br>大矩崇规，链金烹矿。
<br>号菩萨僧，志惟坚勇。
<br>知足少欲，伏我受根。
<br>无取无著，情绝所存。
<br>若有赞者，同赞世尊。
<br>续佛慧命，开佛正门。
<br>在昔能仁，嘱付弥勒。
<br>守护三宝，後五百岁。
<br>弥勒称扬，此行为最。
<br>适当其时，应身出世。
<br>阿兰若处，作众依归。
<br>则先贤轨，发薙肩垂。
<br>白麻劫贝，不随染衣。
<br>表如玉雪，不受尘泥。
<br>心寂为禅，心净为教。
<br>内外相应，方名修道。
<br>事贵简严，理惟幽奥。
<br>不具信根，玄关莫造。
<br>祈生兜率，天乐非贪。
<br>菩提熏种，慈氏言参。
<br>其或超越，罔假司南。
<br>十方法界，同我伽蓝。
<br>
<br>酴醾
<br>
<br>汉宫娇额半涂黄，入骨浓薰贾女香。
<br>日色渐迟风力细，倚栏偷舞白霓裳。
<br>
<br>退堂颂
<br>
<br>愚者日进，智士日退。
<br>象蹋恒河彻底过，大千世界百杂碎。
<br>愚人寻文弄章句，更觅中间及内外。
<br>
<br>外舅孙莘老守苏州留诗斗野亭庚申十月庭坚和
<br>
<br>谢公所筑埭，未叹曲池平。
<br>苏州来赋诗，句与秋气清。
<br>僧构擅空阔，浮光飞栋甍。
<br>维斗天司南，其下百渎倾。
<br>贝宫产明月，含泽遍诸生。
<br>槃礴淮海间，风烟侵十城。
<br>籁箫吹木末，浪波沸庖烹。
<br>我来杪摇落，霜清见鱼行。
<br>白鸥远飞来，得我若眼明。
<br>佳人归何时，解衣绕厢荣。
<br>
<br>晚泊长沙示秦处度范元实用寄明略和父韵五首
<br>
<br>昔在秦少游，许我同门友。
<br>掘狱无张雷，剑气在牛斗。
<br>今来见令子，文似前哲有。
<br>何用相浇泼，清江绿如酒。
<br>
<br>晚泊长沙示秦处度范元实用寄明略和父韵五首
<br>
<br>范公太史僚，山立乃先达。
<br>发挥百代史，管以六经辖。
<br>投身转岭海，就木乃京洛。
<br>仲子见长沙，且用慰饥渴。
<br>
<br>晚泊长沙示秦处度范元实用寄明略和父韵五首
<br>
<br>秦郎水江汉，范郎器鼎鼐。
<br>逝者不可寻，犹喜二子在。
<br>相逢唾珠玉，贫病问薪菜。
<br>豫愁帆风船，目极别所爱。
<br>
<br>晚泊长沙示秦处度范元实用寄明略和父韵五首
<br>
<br>往时高交友，宰木已枞枞。
<br>今我二三子，事业在灯窗。
<br>秦范波澜阔，笑陆海潘江。
<br>愿兹秉经术，出仕荣家邦。
<br>
<br>晚泊长沙示秦处度范元实用寄明略和父韵五首
<br>
<br>少游五十策，其言明且清。
<br>笔墨深关键，开阖见日星。
<br>陈友评斯文，如钟磬鼓笙。
<br>谁能续凤鸣，洗耳听两甥。
<br>
<br>万州太守高仲本宿约游岑公洞而夜雨连明戏作二首
<br>
<br>肩舆欲到岑公洞，正怯冲泥傍险行。
<br>定是岑公閟清境，春江一夜雨连明。
<br>
<br>万州太守高仲本宿约游岑公洞而夜雨连明戏作二首
<br>
<br>蓬窗高卧雨如绳，恰似糟床压酒声。
<br>今日岑公不能饮，吾侪闻健且频倾。
<br>
<br>万州下岩二首
<br>
<br>空岩静发钟磬响，古木倒挂藤萝昏。
<br>莫道苍崖锁灵骨，时应持鉢到诸村。
<br>
<br>万州下岩二首
<br>
<br>寺古松楠老，岩虚塔庙开。
<br>僧缘蚕麦去，官数荔支来。
<br>石室无心骨，金铺称意苔。
<br>若为刘道者，拽得鼻头回。
<br>
<br>王才元舍人许牡丹求诗
<br>
<br>闻道潜溪千叶紫，主人不剪要题诗。
<br>欲搜佳句恐春老，试遣七言赊一枝。
<br>
<br>王充道送水仙花五十枝欣然会心为之作咏
<br>
<br>凌波仙子生尘袜，水上轻盈步微月。
<br>是谁招此断肠魂，种作寒花寄愁绝。
<br>含香体素欲倾城，山矾是弟梅是兄。
<br>坐对真成被花恼，出门一笑大江横。
<br>
<br>王厚颂二首
<br>
<br>八风动摇人不闲，五羖自鬻鬓毛斑。
<br>文章书画当富贵，惟有如今至乐山。
<br>
<br>王厚颂二首
<br>
<br>夕阳尽处望清闲，想见千岩细菊斑。
<br>人得交游是风月，天开图画即江山。
<br>
<br>王立之承奉诗报梅花已落尽次韵戏答
<br>
<br>南枝北枝春事休，愉钱可穿柳带柔。
<br>定是沈郎作诗瘦，不应春能生许愁。
<br>
<br>王立之以小诗送并蒂牡丹戏答二首
<br>
<br>分送香红惜折残，春阴醉起薄罗寒。
<br>不如王谢堂前燕，曾见新妆并倚栏。
<br>
<br>王立之以小诗送并蒂牡丹戏答二首
<br>
<br>露曦风晚别春丛，拂掠残妆可意红。
<br>多病废诗仍止酒，可怜虽在与谁同。
<br>
<br>王圣美三子补中广文生
<br>
<br>王家人物从来远，今见诸孙总好贤。
<br>三级定知鱼尾进，一鸣已作雁行连。
<br>愧无藻监能推毂，愿卷囊书当赠钱。
<br>归去雄夸向儿侄，舍中犊子剩狂颠。
<br>
<br>
<br>
<br>王圣涂二亭歌 
<br>营丘之下，有宅有田。
<br>梨枣兮觞豆，耘耔兮为年。
<br>鶪栖埘兮羊豕在牧，课儿子兮蓺松菊。
<br>炙背兮墙东，梦覆舟兮涛且风。
<br>洋之回兮可以驾，孙甥扶舆兮父老同社。
<br>洋之水兮可以舟入，鸥鸟兮与之游。
<br>一世兮蜉蚁，桑榆兮憖可收。
<br>从此休兮，公谁黄发之休。
<br>伟长松兮卧龙蛇，阅千岁兮不改其柯。
<br>震雷不惊兮，谁欲休之以蜩蛭。
<br>下有锦石兮可用杯勺，云月供帐兮万籁奏乐。
<br>石子磊磊兮涧谷纵横，春月桃李兮士女倾城。
<br>时雨霖兮忽若海潦收，无事兮我以观万物之情。
<br>儿时所蓺兮桃李纤纤，随世风波兮吹而北南。
<br>昔去兮拱把，今归兮与天参。
<br>与古人兮合契，树如此兮我何以堪。
<br>鸿冥冥兮或在洲渚，有心於粒兮弋者所取。
<br>飞冥冥兮渺万里而绝，去薮泽之罗者兮官予落羽。
<br>
<br>王文恭公挽词二首
<br>
<br>先皇凭玉几，末命寄元勋。
<br>宾日行黄道，攀髯上白云。
<br>四时成岁律，五色补天文。
<br>不谓堂堂去，今为马鬣坟。
<br>
<br>王文恭公挽词二首
<br>
<br>宥密深黄阁，光辉极上台。
<br>藏舟移夜壑，华屋落泉台。
<br>雨绋谁为挽，寒笳故作哀。
<br>伤心具瞻地，无复衮衣来。
<br>
<br>王彦祖惠其祖黄州制草书其後
<br>
<br>脱略看时辈，诸君等发蒙。
<br>董狐常直笔，汲黯少居中。
<br>鹏入迁臣舍，乌号厌世弓。
<br>平生有嘉树，犹起九原风。
<br>
<br>王元之真赞
<br>
<br>天赐王公，佐我太宗。
<br>学问文章，致于匪躬。
<br>四方来庭，上稍宴衎。
<br>公舍瓦石，责君尧舜。
<br>采芝商山，以切直去。
<br>惟是文章，许以独步。
<br>白发还朝，泣思轩辕。
<br>鸡犬舔鼎，群飞上天。
<br>真宗好文，且大用公。
<br>太阿出柙，公挺其锋。
<br>龙怒鳞逆，在廷岌岌。
<br>万物并流，砥柱中立。
<br>古之遗直，叔向以之。
<br>呜呼王公，其尚似之。
<br>
<br>往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首
<br>
<br>淮南二十四桥月，马上时时梦见之。
<br>想得扬州醉年少，正围红袖写乌丝。
<br>
<br>往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首
<br>
<br>日边置论诚深矣，圣处时中乃得之。
<br>莫作秋虫促机杼，贫家能有几絇丝。
<br>
<br>为黄龙心禅师烧香颂三首
<br>
<br>老师身今七十六，老师心亦七十六。
<br>梦中沈却大法船，文殊顿足普贤哭。
<br>
<br>为黄龙心禅师烧香颂三首
<br>
<br>一拳打破鬼门关，一笑吐却野狐涎。
<br>四海峥嵘龙象众，鼻头只用短绳牵。
<br>
<br>为黄龙心禅师烧香颂三首
<br>
<br>海风吹落楞伽山，四海山徒著眼看。
<br>一把柳丝收不得，和风搭在玉阑干。
<br>
<br>为慧林冲禅师烧香颂三首
<br>
<br>昨夜三更狗吠雪，东家闭门推出月。
<br>是渠觉海性澄圆，衲子杀人须见血。
<br>
<br>为慧林冲禅师烧香颂三首
<br>
<br>多年破衲不胜针，一曲胡笳无古今。
<br>往日闻韶独忘味，守株人在月西沈。
<br>
<br>为慧林冲禅师烧香颂三首
<br>
<br>西瞿耶尼开静，北郁单越受粥。
<br>慧林也唱云门曲，去年腊月六十六。
<br>
<br>为茭桥居士作念念即佛颂
<br>
<br>诸介心内，众生心心作佛。
<br>众生心中，诸佛念念证真。
<br>君言诸佛无相，山鬼窟里安葬。
<br>即今十二时中，是谁随波逐浪。
<br>
<br>维摩诘画赞
<br>
<br>维摩无病自灼灸，不二门开休闯首。
<br>文殊赞叹辜负人，不如赵州放笤帚。
<br>不二法门无别路，诸方临水不敢渡。
<br>鶖子怕沾天女花，花前竹外是谁家。
<br>
<br>卫南
<br>
<br>今年畚锸弃春耕，折苇枯荷绕坏城。
<br>白鸟自多人自少，污泥终浊水终清。
<br>沙场旗鼓千人集，渔户风烟一笛横。
<br>惟有鸣鸱古祠柏，对人犹是向时情。
<br>
<br>魏夫人坛
<br>
<br>独扫蛾眉作远山，春风瑶草照朱颜。
<br>我来欲问许玉斧，二十四峰如髻鬟。
<br>
<br>文安国挽词二首
<br>
<br>七闽家举子，百粤海还珠。
<br>往日推忠厚，穷年领转输。
<br>一床遗杖屦，万事委锱铢。
<br>岂有苍茫恨，归巢未拮据。
<br>
<br>文安国挽词二首
<br>
<br>平生翰墨学，空走使臣车。
<br>瞿令能苍史，归公好古书。
<br>秦山刊日月，周鼓颂畋渔。
<br>不见龙蛇笔，新乾研滴蜍。
<br>
<br>文勋真赞
<br>
<br>荣如辱如，谁丧谁得。
<br>萃如嗟如，不见声色。
<br>为吏不残，去其败群。
<br>好贤喜士，黾勉而勤。
<br>子克家，吾税驾。
<br>舍几而寝，漠然即化。
<br>眉目在图，慰尔时思。
<br>蔼然粹温，似无恙时。
<br>
<br>文与可尝云老僧墨竹一派近在湖州吾竹虽不及石似过之此一卷公案不可无鲁直正句因次韵
<br>
<br>东坡虽是湖州派，竹石风流各一时。
<br>前世画师今姓李，不妨还作辋川诗。
<br>
<br>闻吉老县丞按田在万安山中
<br>
<br>苦雨初闻唤妇鸠，红妆满院木蕖秋。
<br>樽前不记崔思立，应在诸山最上头。
<br>
<br>闻致政胡朝请多藏书以诗借书目
<br>
<br>万事不理问伯始，藉甚声名南郡胡。
<br>远孙白头坐郎省，乞身归来犹好书。
<br>手抄万卷未阁笔，心醉六经还荷鉏。
<br>愿公借我藏书目，时送一鸱开鏁鱼。
<br>
<br>问渔父
<br>
<br>白发丈人持竹竿，系船留我坐柴关。
<br>偶然领会一谈胜，落日使人思故山。
<br>
<br>卧陶轩
<br>
<br>陶公白头卧，宇宙一北窗。
<br>但闻窗风雨，平陆漫成江。
<br>卯金扛九鼎，把菊醉胡床。
<br>城南晁正字，国器无等双。
<br>日月丽宸极，大明朝万邦。
<br>假版未通班，晓严梦逄逄。
<br>万卷曲肱里，胸中湛秋霜。
<br>亦有好事人，叩门提酒缸。
<br>欲眠不遣客，佳处更难忘。
<br>
<br>吴君送水仙花并二大本
<br>
<br>折送南园栗玉花，并移香本到寒家。
<br>何时持上玉宸殿，乞与宫梅定等差。
<br>
<br>吴执中有两鹅为余烹之戏赠
<br>
<br>学书池上一双鹅，宛颈相追笔意多。
<br>皆为涪翁赴汤鼎，主人言汝不能歌。
<br>
<br>浯溪图
<br>
<br>成子写浯溪，下笔便造极。
<br>空蒙得真趣，肤寸已千尺。
<br>只今中宫寺，在昔漫郎宅。
<br>更作老夫船，樯竿插苍石。
<br>
<br>五老亭
<br>
<br>白发苍髯五老人，德虽不孤世无邻。
<br>松风忘味同戴舜，梅雨蒙头非避秦。
<br>筑亭风流二千石，此老入谒官不嗔。
<br>一樽相对是宾友，学得养生通治民。
<br>
<br>五祖演禅师真赞
<br>
<br>问道白云端，蹋著自家底。
<br>无心万事禅，一月千江水。
<br>路逢摩登伽，石上漫浇水。
<br>赤土画簸箕，也有第一义。
<br>谁言川藞磋，具相三十二。
<br>
<br>午寝
<br>
<br>读书常厌烦，燕处意坐驰。
<br>动静两不适，尘劳败天倪。
<br>目昏生黟花，耳聩喧鼓鼙。
<br>沈忧愁五神，倦刻委四支。
<br>不聊终日堪，况乃久远期。
<br>投书曲肱卧，天游从所之。
<br>是身入华胥，彷佛胜初时。
<br>春蚕眠巨箔，夏蜩化枯枝。
<br>今之隐几者，岂有异子綦。
<br>觉寐须臾闲，良亦休我疲。
<br>乃知大觉梦，盖此德之归。
<br>谁为今日是，二十二年非。
<br>
<br>武昌松风阁
<br>
<br>依山筑阁见平川，夜阑箕斗插屋椽。
<br>我来名之意适然。老松魁梧数百年，
<br>斧斤所赦今参天。风鸣娲皇五十弦，
<br>洗耳不须菩萨泉。嘉二三子甚好贤，
<br>力贫买酒醉此筵。夜雨鸣廊到晓悬，
<br>相看不归卧僧毡。泉枯石燥复潺湲，
<br>山川光辉为我妍。野僧早饥不能饘，
<br>晓见寒溪有炊烟。东坡道人已沈泉，
<br>张侯何时到眼前。钓台惊涛可昼眠，
<br>怡亭看篆蛟龙缠。安得此身脱拘挛，
<br>舟载诸友长周旋。
<br>
<br>武陵
<br>
<br>武陵樵客出桃源，自许重游不作难。
<br>却觅洞门烟锁断，归舟风月夜深寒。
<br>
<br>戊午夜宿宝石寺视宝石戏题
<br>
<br>石形卧苍牛，屭贔古松阴。
<br>松风与溪月，相守历古今。
<br>初无廊庙姿，又不能础碪。
<br>呈文谢珉光，抚质愧球琳。
<br>金马与碧鸡，光景动照临。
<br>圯桥授书老，陈仓雊时禽。
<br>是皆为国器，不尔事陆沉。
<br>浮云有傥来，得名岂其心。
<br>谅如曲辕社，长存斧斤寻。
<br>智士贻美諡，自珍非世琛。
<br>不材以为宝，吾与汝同音。
<br>
<br>西禅听戴道士弹琴
<br>
<br>灵宫苍烟荫老柏，风吹霜空月生魄。
<br>群鸟得巢寒夜静，市井收声虚室白。
<br>少年抱琴为予来，乃是天台桃源未归客。
<br>危冠匡坐如无傍，弄弦铿铿灯烛光。
<br>谁言伯牙绝弦锺期死，泰山峨峨水汤汤。
<br>春天百鸟语撩乱，风荡杨花无畔岸。
<br>微霠愁猿抱山木，玄冬孤鸿度云汉。
<br>斧斤丁丁空谷樵，幽泉落涧夜萧萧。
<br>十二峰前巫峡雨，七八月後钱塘潮。
<br>孝子流离在中野，羁臣归来哭亡社。
<br>空床思妇感蠨蛸，暮年遗老依桑柘。
<br>人言此曲不堪听，我怜酷解写人情。
<br>悲歌浩叹弦欲断，翻作恬淡雍容声。
<br>五弦横坐岩廊静，薰风南天厚民性。
<br>人言帝力何有哉，凤凰麒麟舞虞咏。
<br>我思五代如探汤，真人指挥定四方。
<br>昭陵仁心及虫蚁，百蛮九译觇天光。
<br>极知功高乐未称，谁能持此献乐正。
<br>贱臣疏远安敢言，且欲空江寒滩静。
<br>渔艇幽人知我心悠哉，更作严陵在钓台。
<br>吾知之矣师且止，安得长竿入手来。
<br>
<br>希仲招饮李都尉北园
<br>
<br>晓踏骅骝傍古墙，北园同系紫游缰。
<br>主人情厚杯无算，别馆春深日正长。
<br>杨柳阴斜移坐晚，酴醾花暗染衣香。
<br>夜深恐触金吾禁，走马天街趁夕阳。
<br>
<br>息暑岩
<br>
<br>水墨古画山石屏，雷起龙蛇枯木藤。
<br>石囊嵌空自宫室，六月卷簟来曲肱。
<br>松风琴瑟心可写，水寒瓜李嚼明冰。
<br>却登夏畦视耘耔，烘颜炙背栖苍蝇。
<br>闻道九衢尘作雾，乌靴席帽如馈蒸。
<br>归尝玉粒不敢饱，高车驷马何能乘。
<br>
<br>溪上吟
<br>
<br>短生无长期，聊暇日婆娑。
<br>出门望高丘，拱木漫春萝。
<br>试为省鬼录，不饮死者多。
<br>安能如南山，千岁保不磨。
<br>在世崇名节，飘如赴烛蛾。
<br>及汝知悔时，万事蓬一窠。
<br>青掅陵陂麦，妍暖亦已花。
<br>长烟淡平川，轻风不为波。
<br>无人按律吕，好鸟自和歌。
<br>杖藜山中归，牛羊在坡陀。
<br>本自无廊庙，正尔乐涧阿。
<br>念昔扬子云，刻意师孟轲。
<br>狂夫移九鼎，深巷考四科。
<br>亦有好事人，时能载酒过。
<br>无疑举尔酒，定知我为何。
<br>
<br>席子泽盘礡图赞
<br>
<br>百遇毒而成医，九折臂而信道。
<br>慈子而长人之幼，爱亲而寿人之老。
<br>盖尝饮长桑之丸，而得耆域之草。
<br>此天地之仁气也，而席子以游方之内。
<br>知万化之如今，忘一世之遗我。
<br>临流渥足，脱帽箕坐。
<br>寄槁竹以孤唳，哂秋叶之惊堕。
<br>此天地之义气也，而席子以游方之外。
<br>观壑若陵，对卿若兵。
<br>客或箴之曰：俯仰之间，祸之橐也。
<br>虎不可暴，河不可乘。
<br>席子笑而应之曰：此天地之强阳气也，谁能以久生於是方。
<br>嘘竹莩，致膜眼。
<br>吟弄风月，使客忘返。
<br>吾但怪其多能不穷，不知去方朔之近远。
<br>
<br>喜念四念八至京
<br>
<br>朔雪萧萧映薄帏，梦回空觉泪痕稀。
<br>惊闻庭树鸟乌乐，知我江湖鸿雁归。
<br>拂榻喜开姜季被，上堂先者老莱衣。
<br>酒樽烟火长相近，酬劝从今更不违。
<br>
<br>喜太守毕朝散致政
<br>
<br>膏火煎熬无妄灾，就阴息迹信明哉。
<br>功名富贵两蜗角，险阻艰难一酒杯。
<br>百体观来身是幻，万夫争处首先回。
<br>胸中元有不病者，记得陶潜归去来。
<br>
<br>喜知命弟自青原归
<br>
<br>为吏困米盐，曲肱梦灵泉。
<br>谅非调鼎手，正觉荷锄便。
<br>在公虽勤苦，归喜叔山禅。
<br>去我忽数日，草虫傍床煎。
<br>屋角鸟乌乐，行舆响担肩。
<br>包解分柿栗，儿女闹樽前。
<br>白紵绕祖塔，香携青原烟。
<br>玄珠一百八，夜纫湘缕穿。
<br>高林风落子，老僧选霜坚。
<br>袖中出新诗，山水含碧鲜。
<br>五言吾老矣，佳句付惠连。
<br>
<br>戏呈峨眉僧正简之颂
<br>
<br>普贤菩萨不来，山谷老人不去。
<br>夜来月上胜峰，说尽萨提露布。
<br>惊起峨眉衲子，脚酸不到中路。
<br>杜鹃识甚闹忙，刚道不如归去。
<br>
<br>戏呈孔毅父
<br>
<br>管城子无肉食相，孔方兄有绝交书。
<br>文章功用不经世，何异丝窠缀露珠。
<br>校书著作频诏除，犹能上车问何如。
<br>忽忆僧床同野饭，梦随秋雁到东湖。
<br>
<br>戏呈田子平六言
<br>
<br>茸割即非茸割，肥羊自是肥羊。
<br>老夫才堪一筋，诸生赞咏甘香。
<br>却叹佳人纤手，晚来应废红妆。
<br>荆州衣冠千户，厚意独有田郎。
<br>
<br>戏呈闻善
<br>
<br>堆豗病鹤怯鸡群，见酒特地生精神。
<br>坐中索起时被肘，亦任旁人嫌我真。
<br>
<br>戏呈闻善二兄
<br>
<br>匏悬篱落鸦窥井，草上阶除雪衮风。
<br>想得尊前欹醉帽，浑家儿女笑山公。
<br>
<br>戏答宝胜甫长老颂
<br>
<br>易拔苍龙角，难参宝胜禅。
<br>林泉饱枯涩，烟月唱清绵。
<br>笑出黄龙手，慵扶阿卯肩。
<br>持刀欺寡妇，盗佛铸私钱。
<br>月黑踰城夜，风高放火天。
<br>解嗤招觉老，担屎污心田。
<br>
<br>戏答晁深道乞消梅二首
<br>
<br>青莎径里香未乾，黄鸟阴中实已团。
<br>蒸豆作乌盐作白，属闻丹杏荐牙盘。
<br>
<br>戏答晁深道乞消梅二首
<br>
<br>北客未尝眉自颦，南人夸说齿生津。
<br>磨钱和蜜谁能许，去蒂供盐亦可人。
<br>
<br>戏答陈季常寄黄州山中连理松枝二首
<br>
<br>故人折松寄千里，想听万壑风泉音。
<br>谁言五鬣苍烟面，犹作人间儿女心。
<br>
<br>戏答陈季常寄黄州山中连理松枝二首
<br>
<br>老松连枝亦偶然，红紫事退独参天。
<br>金沙滩头锁子骨，不妨随俗暂婵娟。
<br>
<br>戏答陈元舆
<br>
<br>平生所闻陈汀州，蝗不入境年屡丰。
<br>东门拜书始识面，鬓发幸未成老翁。
<br>官饔同盘厌腥腻，茶瓯破睡秋堂空。
<br>自言不复娥眉梦，枯淡颇与小人同。
<br>但忧迎笑花枝红，夜窗冷雨打斜风，
<br>秋衣沈水换薰笼。银屏宛转复宛转，
<br>意根难拔如薤本。
<br>
<br>戏答仇梦得承制
<br>
<br>仇侯能骑矍铄马，席上亦赋竞病诗。
<br>玄冬未雷苍蛇卧，玉山无年天马饥。
<br>三天荷戈对摇落，十倍乞弟亦可缚。
<br>何如万骑出河西，捕取弄兵黄口儿。
<br>
<br>戏答仇梦得承制二首
<br>
<br>结发从征听鼓鼙，未曾一展胸中奇。
<br>弯弓如月落霜雁，谁道将军能赋诗。
<br>
<br>戏答仇梦得承制二首
<br>
<br>横槊不为万骑先，传杯把笔过年年。
<br>怀中黄石闲三略，道上青旗漫百篇。
<br>
<br>戏答公益春思二首
<br>
<br>能狂直须狂，会意自不恶。
<br>蚤知筋力衰，此事属先觉。
<br>公诗应锺律，岂异赵人铎。
<br>我为折腰吏，王役政敦薄。
<br>文移乱似麻，期会急如雹。
<br>赋敛及逋逃，十九被木索。
<br>公思当此时，清兴何由作。
<br>前日东山归，花如萎莎落。
<br>径欲共公狂，知命知此乐。
<br>公家胡蜀葵，虽晚尚隐约。
<br>晴明好天气，蹔对亦惬适。
<br>妆恨朱粉轻，舞怜衫袖窄。
<br>衣襦相补纫，天吴乱鸂鶒。
<br>草茅多奇士，蓬荜有秀色。
<br>西施逐人眼，称心最为得。
<br>食鱼诚可口，何苦必鲂鲫。
<br>清狂力能否，人生天地客。
<br>不者尚能来，南窗理尘迹。
<br>草玄续周书，揲策定汉历。
<br>有意许见临，为公酤一石。
<br>
<br>戏答公益春思二首
<br>
<br>昔人有真意，政在无美恶。
<br>微言见端绪，垂手延後觉。
<br>大声久辍响，谁继夫子铎。
<br>长笑二南闲，斯道公不薄。
<br>性怀如佩环，诗笔若陨雹。
<br>前篇戏调公，深井下短索。
<br>子云最清净，亦动解嘲作。
<br>光尘贵和同，玉石尚磊落。
<br>众人开眼眠，公独寤此乐。
<br>昔在西宫游，初非朝夕约。
<br>邂逅二三子，蛾眉能劝客。
<br>坐嫌席闲疏，酒恨盏底窄。
<br>骊驹我先返，看朱已成碧。
<br>况闻公等醉，歌舞恣所索。
<br>舞余必缠头，歌罢皆举白。
<br>清狂稍稍出，应节自不错。
<br>譬如观俳优，谁能不一噱。
<br>何为苦解纷，乃似自立敌。
<br>人生忽远行，车马无归迹。
<br>黄粱一炊顷，梦尽百年历。
<br>弃置勿重陈，虚心待三益。
<br>
<br>戏答荆州王充道烹茶四首
<br>
<br>三径虽锄客自稀，醉乡安稳更何之。
<br>老翁更把春风椀，灵府清寒要作诗。
<br>
<br>戏答荆州王充道烹茶四首
<br>
<br>茗椀难加酒椀醇，暂时扶起藉糟人。
<br>何须忍垢不濯足，苦学梁州阴子春。
<br>
<br>戏答荆州王充道烹茶四首
<br>
<br>香从灵坚垄上发，味自白石源中生。
<br>为公唤觉荆州梦，可待南柯一梦成。
<br>
<br>戏答荆州王充道烹茶四首
<br>
<br>龙焙东风鱼眼汤，个中即是白云乡。
<br>更煎双井苍鹰爪，始耐落花春日长。
<br>
<br>戏答李子真河上见招来诗颇夸河上风物聊以当嘲云
<br>
<br>浑浑旧水无新意，漫漫黄尘涴白鸥。
<br>安得江湖忽当眼，卧听禽语信船流。
<br>
<br>戏答龙泉余尉问禅二小诗
<br>
<br>重帘复幕锁蛾眉，银烛金荷醉舞衣。
<br>长为扶头欠（左豆右斗）酒，不关禅病减腰围。
<br>
<br>戏答龙泉余尉问禅二小诗
<br>
<br>翻头作尾掉枯藤，腊月花开更造冰。
<br>何似清歌倚桃李，一炉沈水醉红灯。
<br>
<br>戏答欧阳诚发奉议谢余送茶歌
<br>
<br>欧阳子，出阳山。
<br>山奇水怪有异气，生此突兀熊豹颜。
<br>饮如江入洞庭野，诗成十手不供写。
<br>老来抱璞向涪翁，东坡原是知音者。
<br>苍龙璧，官焙香。
<br>涪翁投赠非世味，自许诗情合得尝。
<br>却思翰林来馈光禄酒，两家水监共寒光。
<br>予乃安敢比东坡，有如玉盘金叵罗，
<br>直相千万啻过。爱公好诗又能多，
<br>老夫何有更横戈，奈此于思百战何。
<br>
<br>戏答史应之三首
<br>
<br>先生早擅屠龙学，袖有新硎不试刀。
<br>岁晚亦无鸡可割，庖蛙煎鳝荐松醪。
<br>
<br>戏答史应之三首
<br>
<br>老莱有妇怀高义，不厌夫家苜蓿盘。
<br>收得千金不龟药，短裙漂絖暮江寒。
<br>
<br>戏答史应之三首
<br>
<br>甑有轻尘釜有鱼，汉庭日日召严徐。
<br>不嫌藜藿来同饭，更展芭蕉看学书。
<br>
<br>戏答王定国题门两绝句
<br>
<br>非复三五少年日，把酒偿春颊生红。
<br>白鸥入群颇相委，不谓惊起来宾鸿。
<br>
<br>戏答王定国题门两绝句
<br>
<br>颇知歌舞无窍凿，我心块然如帝江。
<br>花里雄蜂雌蛱蝶，同时本自不作双。
<br>
<br>戏答王观复酴醾菊二首
<br>
<br>谁将陶令黄金菊，幻作酴醾白玉花。
<br>小草真成有风味，东园添我老生涯。
<br>
<br>戏答王观复酴醾菊二首
<br>
<br>吕园未肯轻沽我，且寄田家砌下栽。
<br>他日秋花媚重九，清香知自故人来。
<br>
<br>戏答王居士送文石
<br>
<br>南极一星天九秋，自埋光景落江流。
<br>是公至乐山中物，乞与衰翁似暗投。
<br>
<br>戏答王子予送凌风菊二首
<br>
<br>病来孤负鸬鹚杓，禅板蒲团入眼中。
<br>浪说闲居爱重九，黄花应笑白头翁。
<br>
<br>戏答王子予送凌风菊二首
<br>
<br>王郎颇病金瓢酒，不耐寒花晚更芳。
<br>瘦尽腰围怯风景，故来归我一枝香。
<br>
<br>戏答宣叔颂
<br>
<br>探龙渊，履虎尾。
<br>别狐貉，辨蚖虺。
<br>头雪白，心灰死。
<br>老斲轮，不教子。
<br>君闻此，当洗耳。
<br>
<br>戏答俞清老道人寒夜三首
<br>
<br>索索叶自雨，月寒遥夜阑。
<br>马嘶车铎鸣，群动不遑安。
<br>有人梦超俗，去发脱儒冠。
<br>平明视清镜，正尔良独难。
<br>
<br>戏答俞清老道人寒夜三首
<br>
<br>闻道一稊米，出身缚簪缨。
<br>怀我伐木友，寒衾梦丁丁。
<br>富贵但如此，百年半曲肱。
<br>早晚相随去，松根有茯苓。
<br>
<br>戏答俞清老道人寒夜三首
<br>
<br>牧羊金华山，早通玉帝籍。
<br>至今风低草，戢戢见白石。
<br>金华风烟下，亦有君履迹。
<br>何为红尘里，颌须欲雪白。
<br>
<br>戏答张秘监馈羊
<br>
<br>细肋柔毛饱卧沙，烦公遣骑送寒家。
<br>忍令无罪充庖宰，留与儿童驾小车。
<br>
<br>戏答赵伯充劝莫学书及为席子泽解嘲
<br>
<br>平生饮酒不尽味，五鼎馈肉如嚼蜡。
<br>我醉欲眠便遣客，三年窥墙亦面壁。
<br>空余小来翰墨场，松烟兔颖傍明窗。
<br>偶随儿戏洒墨汁，众人许在崔杜行。
<br>晚学长沙小三昧，幻出万物真成狂。
<br>龙蛇起陆雷破注，自喜奇观绕绳床。
<br>家人骂笑宁有道，污染黄素败粉墙。
<br>诚不如南邻席明府，蛛网锁砚蜗书梁。
<br>怀中探丸起九死，才术颇似汉太仓。
<br>感君诗句唤梦觉，邯郸初未熟黄粱。
<br>身如朝露无牢强，翫此白驹过隙光。
<br>从此永明书百卷，自公退食一炉香。
<br>
<br>戏答诸君追和予去年醉碧桃
<br>
<br>当时倒著接(上四下离)回，不但碧桃邀我来。
<br>白蚁拨醅官酒满，紫绵揉色海棠开。
<br>
<br>戏和答禽语
<br>
<br>南村北村雨一犁，新妇饷姑翁哺儿。
<br>田中啼鸟自四时，催人脱袴著新衣。
<br>著新替旧亦不恶，去年租重无袴著。
<br>
<br>戏和舍弟船场探春二首
<br>
<br>雨余禽语催天晓，月上梨花放夜阑。
<br>莫听游人待妍暖，十分倾酒对春寒。
<br>
<br>戏和舍弟船场探春二首
<br>
<br>百舌解啼泥滑滑，忽成风雨落花天。
<br>城南一段春如锦，唤取诗人到酒边。
<br>
<br>戏和文潜谢穆父松扇
<br>
<br>猩毛束笔鱼网纸，松柎织扇清相似。
<br>动摇怀袖风雨来，想见僧前落松子。
<br>张侯哦诗松韵寒，六月火云蒸肉山。
<br>持赠小君聊一笑，不须射雉彀黄间。
<br>
<br>戏和于寺丞乞王醇老米
<br>
<br>君不见公车待诏老诙谐，几年索米长安街。
<br>君不见社陵白头在同谷，夜提长鑱掘黄独。
<br>文人古来例寒饿，安得野蚕成茧天雨粟。
<br>王家圭田登几斛，于家买桂炊白玉。
<br>
<br>戏简朱公武刘邦直田子平五首
<br>
<br>不趋吏部曹中版，且鱠高沙湖里鱼。
<br>虽无季子六国印，要读田郎万卷书。
<br>
<br>戏简朱公武刘邦直田子平五首
<br>
<br>欢伯可解藜藿嘲，孔方定非金石交。
<br>君看刘郎最多智，昨者火事几焚巢。
<br>
<br>戏简朱公武刘邦直田子平五首
<br>
<br>刘郎好诗又能文，方我奔窜义甚敦。
<br>为亲未葬走人门，闭门却扫不足论。
<br>
<br>戏简朱公武刘邦直田子平五首
<br>
<br>朱家埙篪好兄弟，陋巷六经葵苋秋。
<br>我卜荆州三亩宅，读田家书从之游。
<br>
<br>戏简朱公武刘邦直田子平五首
<br>
<br>朱公趋朝瘦至骨，归来豪健踞胡床。
<br>日看省曹阍者面，何如田家侍儿妆。
<br>
<br>戏书秦少游壁
<br>
<br>丁令威，化作辽东白鹤归，
<br>朱颜未改故人非。微服过宋风退飞，
<br>宋父拥篲待来归，谁馈百牢鸜鹆妃。
<br>秦氏乌生八九子，鸦乌之兄毕逋尾。
<br>忆炊门牡烹伏雌，未肯增巢令汝棲。
<br>莫愁野雉疏家鸡，但愿主人印累累。
<br>
<br>戏书效乐天
<br>
<br>造物生成嵇叔嬾，好人容纵接舆狂。
<br>鸟飞鱼泳随高下，蚁集蜂衙听典常。
<br>母惜此儿长道路，兄嗟予弟困冰霜。
<br>酒壼自是华胥国，一醉从他四大忙。
<br>
<br>戏题
<br>
<br>平生性拙触事真，醉里笑谈多忤人。
<br>安得眼前只有清风与明月，美酒百船酬一春。
<br>
<br>戏题葆真阁
<br>
<br>真常自在如来性，肯綮修持祗益劳。
<br>十二因缘无妙果，三千世界起秋毫。
<br>有心便醉声闻酒，空手须磨般若刀。
<br>截断众流寻一句，不离兔角与龟毛。
<br>
<br>戏题斌老所作两竹梢
<br>
<br>老竹帖妥不作奇，嫩篁翘翘动风枝。
<br>是中有目世不知，吾宗落笔风烟随。
<br>
<br>戏题承天寺法堂前柏
<br>
<br>树底蒲团禅老家，高僧倚坐日西斜。
<br>有人试问西来事，无处安排玉如意。
<br>方者风旛动不同，不道风幡境亦空。
<br>开口已非无问处，高僧不语人归去。
<br>
<br>戏题大年防御芦雁
<br>
<br>挥毫不作小池塘，芦荻江村落雁行。
<br>虽有珠帘藏翡翠，不忘烟雨罩鸳鸯。
<br>
<br>戏题戎州作余真
<br>
<br>前身寒山子，後身黄鲁直。
<br>颇遭俗人恼，思欲入石壁。
<br>
<br>戏题巫山县用杜子美韵
<br>
<br>巴俗深留客，吴侬但忆归。
<br>直知难共语，不是故相违。
<br>东县闻铜臭，江陵换祫衣。
<br>丁宁巫峡雨，慎莫暗朝晖。
<br>
<br>戏题小雀捕飞虫画扇
<br>
<br>小虫心在一啄间，得失与世同轻重。
<br>丹表妙处不可传，轮扁斲轮如此用。
<br>
<br>戏题曾处善尉厅二首不动庵
<br>
<br>茅茨中安一床寂，天女原非世间色。
<br>道人今日八关斋，莫散花来染衣祴。
<br>
<br>戏题曾处善尉厅二首超然台
<br>
<br>鸡埘啄雁如鴐鹅，万里天衢且一波。
<br>宫锦络衫弓石八，与人同状不同科。
<br>
<br>戏效禅月作远公咏
<br>
<br>邀陶渊明把酒涴，过陆修静送虎溪。
<br>胸次九流清似镜，人间万事醉如泥。
<br>
<br>戏咏高节亭边山矾花二首
<br>
<br>高节亭边竹已空，山矾独自倚春风。
<br>二三名士开颜笑，把断花光水不通。
<br>
<br>戏咏高节亭边山矾花二首
<br>
<br>北岭山矾取意开，轻风正用此时来。
<br>平生习气难料理，爱著幽香未拟回。
<br>
<br>戏咏江南土风
<br>
<br>十月江南未得霜，高林残水下寒塘。
<br>饭香猎户分熊白，酒熟渔家擘蟹黄。
<br>橘摘金苞随驿使，禾舂玉粒送官仓。
<br>踏歌夜结田神社，游女多随陌上郎。
<br>
<br>戏咏蜡梅二首
<br>
<br>金蓓锁春寒，恼人香未展。
<br>虽无桃李颜，风味极不浅。
<br>
<br>戏咏蜡梅二首
<br>
<br>体薰山麝脐，色染蔷薇露。
<br>披拂不满襟，时有暗香度。
<br>
<br>戏咏零陵李宗古居士家驯鹧鸪二首
<br>
<br>山雌之弟竹鸡兄，户入雕笼便不惊。
<br>此鸟为公行不得，报晴报雨总同声。
<br>
<br>戏咏零陵李宗古居士家驯鹧鸪二首
<br>
<br>真人梦出大槐宫，万里苍梧一洗空。
<br>终日忧兄行不得，鹧鸪应是鼻亭公。
<br>
<br>戏咏暖足瓶二首
<br>
<br>小姬暖足卧，或能起心兵。
<br>千金买脚婆，夜夜睡天明。
<br>
<br>戏咏暖足瓶二首
<br>
<br>脚婆原不食，缠裹一衲足。
<br>天日更倾泻，颒面有余燠。
<br>
<br>戏咏猩猩毛笔二首
<br>
<br>桄榔叶暗宾郎红，朋友相呼堕酒中。
<br>正以多知巧言语，失身来作管城公。
<br>
<br>戏咏猩猩毛笔二首
<br>
<br>明窗脱帽见蒙茸，醉著青鞋在眼中。
<br>束缚归来傥无辱，逢时犹作黑头公。
<br>
<br>戏咏子舟画两竹两鸜鹆
<br>
<br>风晴日暖摇双竹，竹间相语两鸜鹆。
<br>鸜鹆之肉不可肴，人生不材果为福。
<br>子舟之笔利如锥，千变万化皆天机。
<br>未知笔下鸜鹆语，何似梦中胡蝶飞。
<br>
<br>戏用题元上人此君轩诗韵奉答周彦起予之作病眼空花句不及律书不成字
<br>
<br>此道沈霾多历年，喜君占斗斸龙泉。
<br>我学渊明贫至骨，君岂有意师无弦。
<br>潇洒侯王非爵命，道人胸中有水镜。
<br>霜钟堂下明月前，枝枝雪压如悬磬。
<br>敝帚不扫舍人门，如愿不谒青洪君。
<br>来听道人写风竹，手弄霜钟看白云。
<br>平生窃闻公子旧，今日谁举贾生秀。
<br>未知束帛何当来，但有一筇相倚瘦。
<br>欲截老龙吟夜月，无人处为江山说。
<br>中郎解赏柯亭椽，玉局归时君为传。
<br>
<br>戏赠曹子方家凤儿
<br>
<br>拣芽入汤狮子吼，荔子新剥女儿颊。
<br>凤郎但喜风土乐，不解生愁山叠叠。
<br>目如点漆射清扬，归时定自能文章。
<br>莫随闽岭三年语。转却中原万籁簧。
<br>
<br>戏赠陈季张
<br>
<br>气清语不凡，郭与陈季优。
<br>季子有美质，明月悬高秋。
<br>词谈贯百家，炙毂出膏油。
<br>放声寄大块，肆情无去留。
<br>方圆付自尔，规矩为疮疣。
<br>当其说荒唐，众口莫能咻。
<br>书案鼠篆尘，衔蔬满床头。
<br>居不省家舍，那问犬马牛。
<br>吾尝观圣人，与世为献酬。
<br>道通众人行，智欲万物周。
<br>微言观季子，颇亦有意不。
<br>季子捧蛙延海鳖，乐事擅一邱。
<br>束牲盟伯夷，固自取揶揄。
<br>无心以触物，爱子如虚舟。
<br>维楫苟不存，倾覆当谁尤。
<br>尚思济来者，非但自为谋。
<br>
<br>戏赠顿二主簿
<br>
<br>桐植客亭欣款曲，歌倾家酿勿徘徊。
<br>百年中半夜分去，一岁无多春蹔来。
<br>落日园林须秉烛，能言桃李听传杯。
<br>红疏绿暗明朝是，公事相过得几回。
<br>
<br>戏赠高述六言
<br>
<br>江湖心计不浅，翰墨风流有余。
<br>相期乃千载事，要须读五车书。
<br>
<br>
<br>戏赠惠南禅师
<br>
<br>佛子禅心若苇林，此门无古亦无今。
<br>庭前柏树祖师意，竿上风幡仁者心。
<br>草木同沾甘露味，人天倾听海潮音。
<br>胡床默坐不须说，拨尽寒灰劫数深。
<br>
<br>戏赠家安国
<br>
<br>家侯口吃善著书，常愿执戈王前驱。
<br>朱绂蹉跎晚监郡，吟弄风月思天衢。
<br>二苏平生亲且旧，少年笔砚老杯酒。
<br>但使一气转洪钧，此老矍铄还冠军。
<br>
<br>戏赠米元章二首
<br>
<br>万里风帆水著天，麝煤鼠尾过年年。
<br>沧江静夜虹贯月，定是米家书画船。
<br>
<br>戏赠米元章二首
<br>
<br>我有玄晖古印章，印刓不忍与诸郎。
<br>虎儿笔力能江鼎，教字玄晖继阿章。
<br>
<br>戏赠南安倅柳朝散
<br>
<br>柳侯风味晚相见，衣袂颇薰荀令香。
<br>桃李能言妙歌舞，樽前一曲断人肠。
<br>洞庭归客有佳句，庾岭梅花如小棠。
<br>乘兴高帆少相待，淮湖秋月要传觞。
<br>
<br>戏赠潘供奉
<br>
<br>潘郎小时如白玉，上学觅归如杜鹃。
<br>当年屡过乃翁家，沽酒煮蟹不论钱。
<br>大梁相逢初不识，黄尘渍面催挽船。
<br>不如去作万骑将，黑头日致青云上。
<br>
<br>戏赠世弼用前韵
<br>
<br>盗跖人肝常自饱，首阳薇蕨向来饥。
<br>谁能著意知许事，且为元长食蛤蜊。
<br>
<br>戏赠水牯庵
<br>
<br>水牯从来犯稼苗，著绳只要鼻穿牢。
<br>行须万里无寸草，卧对十方同一槽。
<br>租税及时王事了，云山横笛月轮高。
<br>华亭浪说吹毛剑，不见全牛可下刀。
<br>
<br>戏赠王晦之
<br>
<br>故人迩在登封居，折腲从事意何如。
<br>月明曾听吹笙否，我亦未见缑山凫。
<br>栖苴世上风波恶，情知不似田园乐。
<br>未知嵩阳禅老之一言，何似黄石仙翁之三略。
<br>
<br>戏赠彦深
<br>
<br>李髯家徒立四壁，未尝一饭能留客。
<br>春寒茅屋交相风，倚墙扪虱读书策。
<br>老妻甘贫能养姑，宁剪髻鬟不典书。
<br>大儿得餐不索鱼，小儿得褌不索襦。
<br>庾郎鲑菜二十七，太常斋日三百余。
<br>上丁分膰一饱饭，藏神梦诉羊蹴蔬。
<br>世传寒士有食籍，一生当饭百瓮葅。
<br>冥冥主张审如此，附郭小圃宜勤锄。
<br>葱秧青青葵甲绿，早韭晚菘羹糁熟。
<br>充虚解战赖汤饼，芼以蓱虀与甘菊。
<br>几日怜槐已著花，一心咒笋莫成竹。
<br>群儿笑髯穷百巧，我谓胜人饭重肉。
<br>群儿笑髯不若人，我独爱髯无事贫。
<br>君不见猛虎即人厌麋鹿，人还寝皮食其肉。
<br>濡需终与豕俱焦，饫肥泽甘果非福。
<br>虫蚁无知不足惊，横目之民万物灵。
<br>请食熊蟠楚千乘，立死山壁汉公卿。
<br>李髯作人有佳处，李髯作诗有佳句。
<br>虽无厚禄故人书，门外犹多长者车。
<br>我读扬雄逐贫赋，斯人用意未全疏。
<br>
<br>戏赠元翁
<br>
<br>从来五字弄珠玑，忍负僧床锁翠微。
<br>传语风流三语掾，何时缀我百家衣。
<br>
<br>戏赠张叔甫
<br>
<br>团扇复团扇，因风托方便。
<br>衔泥巢君屋，双燕令人羡。
<br>张公子，时相见。
<br>张公一生江海客，文章献纳麒麟殿。
<br>文采风流今尚存，看君不合长贫贱。
<br>醉中往往爱逃禅，解道澄江静如练。
<br>淮南百宗经行处，携手落日回高宴。
<br>城上乌，尾毕逋。
<br>尘沙立暝途，惟有摩尼珠。
<br>云梦泽南州，更有赤须胡。
<br>与君歌一曲，长铗归来乎。
<br>出无车，食无鱼。
<br>不须闻此意惨怆，幸是元无免破除。
<br>脱吾帽，向君笑。
<br>有似山开万里云，论心何必先同调。
<br>河之水，去悠悠。
<br>将家就鱼米，四海一扁舟。
<br>头陀云外多僧气，直到湖南天尽头。
<br>潭府邑中甚淳古，还如何逊在扬州。
<br>但得长年饱吃饭，苦无官况莫来休。
<br>
<br>戏赠诸友
<br>
<br>驽骀无长涂，一月始千里。
<br>骅骝嘶清风，只在一日耳。
<br>诗酒废书史，诸友勿自疑。
<br>甯为驽骀懒，当效骅骝嘶。
<br>疏水必有源，析薪必有理。
<br>不须明小辨，所贵论大体。
<br>生死命有制，富贵天取裁。
<br>傥能领真意，何有於我哉。
<br>讨论销白日，圣知在黄卷。
<br>自此宜数来，作诗情缱绻。
<br>
<br>戏招饮客解酲
<br>
<br>破卯扶头把一杯，灯前风味唤仍回。
<br>高阳社里如相访，不用闲携恶客来。
<br>
<br>夏日梦伯兄寄江南
<br>
<br>故园相见略雍容，睡起南窗日射红。
<br>诗酒一言谈笑隔，江山千里梦魂通。
<br>河天月晕鱼分子，槲叶风微鹿养茸。
<br>几度白砂青影里，审听嘶马自搘筇。
<br>
<br>显圣寺庭枸杞
<br>
<br>仙苗寿日月，佛界承露雨。
<br>谁为万年计，乞此一抔土。
<br>扶疏上翠盖，磊落缀丹乳。
<br>去家尚不食，出家何用许。
<br>正恐落人间，采剥四时苦。
<br>养成九节杖，持献西王母。
<br>
<br>香炉峰
<br>
<br>香炉不铸石陶甄，鼻不闻香眼见烟。
<br>上有文殊师利塔，好将一瓣此中燃。
<br>
<br>萧巽葛敏修二学子和予食笋诗次韵答之二首
<br>
<br>北馔厌羊酪，南庖丰笋菜。
<br>自北初落南，几为儿所卖。
<br>习知价廉平，百态事烹宰。
<br>盐曦枯腊瘦，蜜渍真味坏。
<br>就根煨茁美，岂念炮烙债。
<br>咀吞千亩余，胸次不虿芥。
<br>二妙各能诗，才名动江介。
<br>诗论多佳句，脍炙甘我嘬。
<br>因君思养竹，万籁听秋噫。
<br>从此缮藩篱，下令禁渔采。
<br>
<br>萧巽葛敏修二学子和予食笋诗次韵答之二首
<br>
<br>韭黄照春盘，菰白媚秋菜。
<br>惟此苍竹苗，市上三时卖。
<br>江南家家竹，翦伐谁主宰。
<br>半以苦见疏，不言甘易坏。
<br>葛陂雕龙睡，未索儿孙债。
<br>獭胆能分杯，虎魄妙拾芥。
<br>此物于食殽，如客得傧介。
<br>思入帝鼎烹，忍遭饥涎嘬。
<br>懒林供翰墨，碪杵风号噫。
<br>每下叹枯株，焚如落樵采。
<br>
<br>萧子云宅
<br>
<br>郁木坑头春鸟呼，云迷帝子在时居。
<br>风流扫地无寻处，只有寒藤学草书。
<br>
<br>小鸭
<br>
<br>小鸭看从笔下生，幻法生机全得妙。
<br>自知力小畏沧波，睡起晴沙依晚照。
<br>
<br>晓出祥符趋府
<br>
<br>朝霞藻绘舜衣裳，天碧山青认赭黄。
<br>忆得御炉烟直下，紫宸辞罢过宫廊。
<br>
<br>晓从任大夫祖行过石桥寄粹甫
<br>
<br>令尹鸣驺过石桥，想君寒梦正飘摇。
<br>追思转觉年来剧，乱似春风柳万条。
<br>
<br>晓放汴舟
<br>
<br>秋声满山河，行李在梁宋。
<br>川涂事鸡鸣，身亦逐群动。
<br>霜清鱼下流，橘柚入包贡。
<br>又持三十口，去作江南梦。
<br>
<br>晓起临汝
<br>
<br>缺月欲峥嵘，鸣鸡有期信。
<br>征人催夙驾，客梦未渠尽。
<br>野荒多断桥，河冻无裂璺。
<br>羸马踏冰翻，疑狐触林遁。
<br>清风荡初日，乔木啭幽韵。
<br>崧高忽在眼，岌峨临数郡。
<br>玄云默垂空，意有万里润。
<br>寒暗不成雨，卷怀就肤寸。
<br>观象思古人，动静配天运。
<br>物来斯一时，无得乃至顺。
<br>凉暄但循环，用舍谁喜愠。
<br>安得忘言者，与讲齐物论。
<br>
<br>晓贤师续佛寿颂
<br>
<br>养子续佛寿，非为养色身。
<br>捧打石师子，只要实头人。
<br>出家无正因，不得正命食。
<br>是真出家儿，不费秋毫力。
<br>讲得天雨花，说得石点头。
<br>人人是檀越，负命者上钩。
<br>
<br>效进士作观成都石经
<br>
<br>成都九经石，岁久麝煤寒。
<br>字画参工拙，文章可鉴观。
<br>危邦犹劝讲，相国校雕刊。
<br>群盗烟尘後，诸生竹帛残。
<br>王春尊孔氏，乙夜诏甘盘。
<br>愿比求诸野，成书上学官。
<br>
<br>效孔文举赠柳圣功三首
<br>
<br>武库五兵森森，名驹万里駸駸。
<br>英风爽气如林，读书凿井欲深，
<br>学道却要无心。
<br>
<br>效孔文举赠柳圣功三首
<br>
<br>妙言玉质金相，学问日月悠长。
<br>良贾故要深藏，屈体下心堂堂，
<br>灰头土面辉光。
<br>
<br>效孔文举赠柳圣功三首
<br>
<br>王良终日驰驱，曹商日乘从车。
<br>七芧鼓舞群狙，学问圣处功夫，
<br>千古与我友俱。
<br>
<br>效王仲至少监咏姚花用其韵四首
<br>
<br>映日低风整复斜，绿玉眉心黄袖遮。
<br>大梁城里虽罕见，心知不是牛家花。
<br>
<br>效王仲至少监咏姚花用其韵四首
<br>
<br>九疑山中萼绿华，黄云承袜到羊家。
<br>真筌虫蚀诗句断，犹托余情开此花。
<br>
<br>效王仲至少监咏姚花用其韵四首
<br>
<br>仙衣襞积驾黄鹄，草木无光一笑开。
<br>人间风日不可奈，故待成阴叶下来。
<br>
<br>效王仲至少监咏姚花用其韵四首
<br>
<br>汤沐冰肌照春色，海牛压帘风不开。
<br>直言红尘无路入，犹傍蜂须蝶翅来。
<br>
<br>写真自赞五首
<br>
<br>饮不过一瓢，食不过一箪，
<br>田夫亦不改其乐，而夫子不谓之能贤，
<br>何也。颜渊当首出万物，
<br>而奉以四海九州，而享之若是，
<br>故曰人不堪其忧。若余之於山泽，
<br>鱼在深藻。鹿得丰草，
<br>伊其野性则然。盖非抱陆沈之屈，
<br>怀迷邦之宝。既不能诗成无色之画，
<br>画出无声之诗。又白首而不闻道，
<br>则奚取於似摩诘为。若乃登山临水，
<br>喜见清扬，岂以优孟为孙叔敖，
<br>虎贲似蔡中郎者耶。
<br>
<br>写真自赞五首
<br>
<br>吏能精密，里行婣恤，
<br>则不如兄元明，而无元明忧疑万事之敝。
<br>斟酌世故，铨品人物，
<br>则不如其弟知命，而无知命强项好胜之累。
<br>盖元明以寡过，而知命以傲世。
<br>如鲁直者，欲寡过而未能，
<br>以傲世则不敢。自江南乘一虚舟，
<br>又安知乘流之与遇坎者哉。
<br>
<br>写真自赞五首
<br>
<br>或问鲁直似不似，似与不似，
<br>是何等语。前乎鲁直，
<br>若甲若乙，不可胜纪。
<br>後乎鲁直，若甲若乙，
<br>不可胜纪。此一时也，
<br>则鲁直而已矣。一以我为牛，
<br>予因以渡河而彻源底。一以我为马，
<br>予因以日千里计。鲁直之在万化，
<br>何翅太仓之一稊米。吏能不如赵张三王，
<br>文章不如司马班扬。颀颀以富贵酖毒，
<br>而酖毒不能入其城府。投之以世故豺虎，
<br>而豺虎无所措其爪角。则於数子，
<br>有一日之长。
<br>
<br>
<br>
<br>
<br>
<br>写真自赞五首 
<br>道是鲁直亦得，道不是鲁直亦得。
<br>是与不是，且置勿道。
<br>唤那个作鲁直，若要斩截一句，
<br>藏头白海头黑。似僧有发，
<br>似俗无尘。作梦中梦，
<br>见身外身。
<br>
<br>谢曹子方惠二物二首之博山炉
<br>
<br>飞来海上峰，琢出华阴碧。
<br>炷香上褭褭，映我鼻端白。
<br>听公谈昨梦，沙暗雨矢石。
<br>今此非梦耶，烟寒已无迹。
<br>
<br>谢曹子方惠二物二首之煎茶缾
<br>
<br>短喙可候煎，枵腹不停尘。
<br>蟹眼时探穴，龙文已碎身。
<br>茗椀有何好，煮缾被宠珍。
<br>石交谅如此，湔袚长日新。
<br>
<br>谢陈正字送荔支三首
<br>
<br>十年梨枣雪中看，想见江城荔子丹。
<br>赠我甘酸三百颗，稍知身作近南官。
<br>
<br>谢陈正字送荔支三首
<br>
<br>斋余睡思生汤饼，红颗分甘惬下茶。
<br>如梦泊船甘柘雨，芭蕉林里有人家。
<br>
<br>谢答闻善二兄九绝句
<br>
<br>身入醉乡无畔岸，心与欢伯为友朋。
<br>更阑骂坐客星散，午过未苏发鬅鬙。
<br>
<br>谢答闻善二兄九绝句
<br>
<br>未尝顷刻可去酒，无有一日不吟诗。
<br>诗狂克念作酒圣，意态忽如少年时。
<br>
<br>谢答闻善二兄九绝句
<br>
<br>群猪过饮尚可醉，疥手轑瓮庸何伤。
<br>柳家兄弟太迫窄，狂药不容人发狂。
<br>
<br>谢答闻善二兄九绝句
<br>
<br>莫作叫号惊四邻，瓮中有地可藏真。
<br>渊明醉握远公手，大笑绝倒人不嗔。
<br>
<br>谢答闻善二兄九绝句
<br>
<br>阮籍醉睡不论昏，刘伶鸡肋避尊拳。
<br>至今凛凛有生气，饮酒真成不愧天。
<br>
<br>谢答闻善二兄九绝句
<br>
<br>公择醉面桃花红，人百忤之无愠容。
<br>莘老夜阑倾数斗，焚香默坐日生东。
<br>
<br>谢答闻善二兄九绝句
<br>
<br>椎床破面枨触人，作无义语怒四邻。
<br>尊中欢伯笑尔辈，我本和气如三春。
<br>
<br>谢答闻善二兄九绝句
<br>
<br>陶令舍中有名酒，无日不为父老倾。
<br>四座欢欣观酒德，一灯明暗又诗成。
<br>
<br>谢答闻善二兄九绝句
<br>
<br>阮籍刘伶智如海，人间有道作糟丘。
<br>酒中无诤真三昧，便觉嵇康输一筹。
<br>
<br>谢公定和二范秋怀五首邀予同作
<br>
<br>西风一叶脱，迹亦不可扫。
<br>巷有白马生，朝回焚谏草。
<br>谁云事君难，是亦父子间。
<br>所要功补衮，不言能犯颜。
<br>
<br>谢公定和二范秋怀五首邀予同作
<br>
<br>四会有黄令，学古著勋多。
<br>白头对红叶，奈此摇落何。
<br>虽怀斲鼻巧，有斧且无柯。
<br>安得五十弦，奏此寒士歌。
<br>
<br>谢公定和二范秋怀五首邀予同作
<br>
<br>采莲涉江湖，采菊度林薮。
<br>插鬓不成妍，谁怜飞蓬首。
<br>平生耦耕地，风雨深稂莠。
<br>谢公遂如此，永袖绝弦手。
<br>
<br>谢公定和二范秋怀五首邀予同作
<br>
<br>往日孙阳翟，才可任遗补。
<br>击强如摧枯，食蘖不知苦。
<br>属者缺谏垣，时论或未许。
<br>傥可假一邦，使民作邹鲁。
<br>
<br>谢公定和二范秋怀五首邀予同作
<br>
<br>用智常恨耄，用决常恨早。
<br>推毂天下士，诚心要倾倒。
<br>海宇日清明，庙堂勤洒扫。
<br>何为陈师道，白发三径草。
<br>
<br>谢公择舅分赐茶三首
<br>
<br>外家新赐苍龙璧，北焙风烟天上来。
<br>明日蓬山破寒月，先甘和梦听春雷。
<br>
<br>谢公择舅分赐茶三首
<br>
<br>文书满案惟生睡，梦里鸣鸠唤雨来。
<br>乞与降魔大圆镜，真成破柱作惊雷。
<br>
<br>谢公择舅分赐茶三首
<br>
<br>细题叶字包青箬，割取丘郎春信来。
<br>拚洗一春汤饼睡，亦知清夜有蚊雷。
<br>
<br>谢何十三送蟹
<br>
<br>形模虽入妇女笑，风味可解壮士颜。
<br>寒蒲束缚十六辈，已觉酒舆生江山。
<br>
<br>谢胡藏之送栗鼠尾画维摩二首
<br>
<br>貂尾珍材可笔，虎头墨妙疑神。
<br>颇知君尘外物，真是我眼中人。
<br>
<br>谢胡藏之送栗鼠尾画维摩二首
<br>
<br>丹青貌金粟影，毛物宜管城公。
<br>只今为君落笔，他日听我谈空。
<br>
<br>谢黄从善司业寄惠山泉
<br>
<br>锡谷寒泉撱石俱，并得新诗虿尾书。
<br>急呼烹鼎供茗事，晴江急雨看跳珠。
<br>是功与世涤膻腴，令我屡空常晏如。
<br>安得左轓清颍尾，风炉煮茗卧西湖。
<br>
<br>谢景叔惠冬笋雍酥水梨三物
<br>
<br>玉人怜我长蔬食，走送厨珍自不尝。
<br>秦牛肥腻酥胜雪，汉苑甘泉梨得霜。
<br>冰底斲春生笋束，豹文解箨馔寒玉。
<br>见他桃李忆故园，馋獠应残遶窗竹。
<br>
<br>谢景文惠浩然所作廷珪墨
<br>
<br>廷珪赝墨出苏家，麝煤漆泽纹乌鞾。
<br>柳枝瘦龙印香字，一袭一日三摩挲。
<br>刘侯爱我如桃李，挥赠要我书万纸。
<br>不意神禹治水圭，忽然入我怀袖里。
<br>吾不能手抄五车书，亦不能写论付官奴。
<br>便当闭门学水墨，洒作江南骤雨图。
<br>
<br>谢人惠茶
<br>
<br>一规苍玉琢蜿蜒，藉有佳人锦段鲜。
<br>莫笑持归淮海去，为君重试大明泉。
<br>
<br>谢人惠猫头笋
<br>
<br>长沙一月煨鞭笋，鹦鹉洲前人未知。
<br>走送烦公助汤饼，猫头突兀想穿篱。
<br>
<br>谢荣绪割贶见贻二首
<br>
<br>何处惊麏触祸机，烦君遣骑割鲜肥。
<br>秋来多病新开肉，粝饭寒葅得解围。
<br>
<br>谢荣绪割贶见贻二首
<br>
<br>二十余年枯淡过，病来箸下剧甘肥。
<br>果然口腹为灾怪，梦去呼鹰雪打围。
<br>
<br>谢荣绪惠贶鲜鲫
<br>
<br>偶思暖老庖玄鲫，公遣霜鳞贯柳来。
<br>虀臼方看金作屑，鱠盘已见雪成堆。
<br>
<br>谢送碾壑源拣芽
<br>
<br>矞云从龙小苍璧，元丰至今人未识。
<br>壑源包贡第一春，缃奁碾香供玉食。
<br>睿思殿东金井栏，甘露荐椀天开颜。
<br>桥山事严庀百局，补衮诸公省中宿。
<br>中人传赐夜未央，雨露恩光照宫烛。
<br>右丞似是李元礼，好事风流有泾渭。
<br>肯怜天禄校书郎，亲敕家庭遣分似。
<br>春风饱识大官羊，不惯腐儒汤饼肠。
<br>搜搅十年灯火读，令我胸中书传香。
<br>已戒应门老马走，客来问字莫载酒。
<br>
<br>谢送宣城笔
<br>
<br>宣城变样蹲鸡距，诸葛名家捋鼠须。
<br>一束喜从公处得，千金求买市中无。
<br>漫投墨客摹科斗，胜与朱门饱蠹鱼。
<br>愧我初非草玄手，不将闲写吏文书。
<br>
<br>谢檀敦信送柑子
<br>
<br>色深林表风霜下，香著尊前指爪间。
<br>书後合题三百颗，频随驿使未应悭。
<br>
<br>谢王炳之惠茶
<br>
<br>平生心赏建溪春，一邱风味极可人。
<br>香包解尽宝带胯，黑面碾出明窗尘。
<br>家园鹰爪改呕泠，官焙龙文常食陈。
<br>於公岁取壑源足，勿遣沙溪来乱真。
<br>
<br>谢王炳之惠石香鼎
<br>
<br>薰炉宜小寝，鼎制琢晴岚。
<br>香润云生础，烟明虹贯岩。
<br>法从空处起，人向鼻头参。
<br>一炷听秋雨，何时许对谈。
<br>
<br>谢王舍人剪送状元红
<br>
<br>清香拂袖剪来红，似绕名园晓露丛。
<br>欲作短章凭阿素，缓歌夸与落花风。
<br>
<br>谢王仲至惠洮州砺石黄玉印材
<br>
<br>洮砺发剑虹贯日，印章不琢色蒸栗。
<br>磨砻顽钝印此心，佳人持赠意坚密。
<br>佳人鬓彫文字工，藏书万卷胸次同。
<br>日临天闲豢真龙，新诗得意挟雷风。
<br>我贫无句当二物，看公倒海取明月。
<br>
<br>谢王子予送橄榄
<br>
<br>方怀味谏轩中果，忽见金盘橄榄来。
<br>想共余甘有瓜葛，苦中真味晚方回。
<br>
<br>谢文灏元丰上文藁
<br>
<br>虎豹文章非一斑，乳雉五色蜃胎寒。
<br>天生材器各有用，相如名独重太山。
<br>风流小谢宣城後，少年如春胆如斗。
<br>裕陵书藁公不朽，持名铁石要长久。
<br>
<br>谢五开府番罗袄
<br>
<br>叠送香罗浅色衣，著来春色入书帷。
<br>到家慈母惊相问，为说王孙脱赠时。
<br>
<br>谢晓纯送衲袜
<br>
<br>剗草曾升马祖堂，暖窗接膝话还乡。
<br>赠行百衲兜罗袜，处处相随入道场。
<br>
<br>谢杨景山送酒器
<br>
<br>杨君喜我梨花盏，却念初无注酒魁。
<br>矲矮金壶肯持送，挼莎残菊更传杯。
<br>
<br>谢杨履道送银茄四首
<br>
<br>藜藿盘中生精神，珍蔬长蒂色胜银。
<br>朝来盐醯饱滋味，已觉瓜瓠漫轮囷。
<br>
<br>谢杨履道送银茄四首
<br>
<br>君家水茄白银色，殊胜埧里紫彭亨。
<br>蜀人生疏不下箸，吾与北人俱眼明。
<br>
<br>谢杨履道送银茄四首
<br>
<br>白金作颗非椎成，中有万粟嚼轻冰。
<br>戎州夏畦少蔬供，感君来饭在家僧。
<br>
<br>谢杨履道送银茄四首
<br>
<br>畦丁收尽垂露实，叶底犹藏十二三。
<br>待得银包已成榖，更当乞种过江南。
<br>
<br>谢益修四弟送石屏
<br>
<br>石似江沧落日明，鸬鹚乌鹊满沙汀。
<br>小儿骨相能文字，乞与班班作砚屏。
<br>
<br>谢应之
<br>
<br>昨夜风雷震海隅，天心急拟活焦枯。
<br>去年席上蛟龙语，未委先生记得无。
<br>
<br>谢张宽夫送(左木右上凶乂换※下ハ夂)耳颂
<br>
<br>菜茹之品(左木右上凶乂换※下ハ夂)耳君，乖龙割耳鳖脱裙。
<br>张子羞我助贫餐，桑鹅楮鸡不足云。
<br>曲肱一饱南风薰，万事於我如浮云。
<br>
<br>谢张泰伯惠黄雀鮓
<br>
<br>去家十二年，黄雀悭下筯。
<br>笑开张侯盘，汤饼始有助。
<br>蜀王煎藙法，醢以羊彘兔。
<br>麦饼薄于纸，含浆和咸酢。
<br>秋霜落场谷，一一挟茧絮。
<br>飞飞蒿艾间，入网辄万数。
<br>烹煎宜老稚，罂缶烦爱护。
<br>南包解京师，至尊所珍御。
<br>玉盘登百十，睥睨轻桂蠹。
<br>五侯哕豢豹，见谓美无度。
<br>濒河饭食浆，瓜葅已佳茹。
<br>谁言风沙中，乡味入供具。
<br>坐令亲馔甘，更使客得与。
<br>蒲阴虽穷僻，勉作三年住。
<br>愿公且安乐，分寄尚能屡。
<br>
<br>谢张仲谋端午送巧作
<br>
<br>君家玉女从小见，闻道如今画不成。
<br>翦裁似借天女手，萱草石榴偏眼明。
<br>
<br>谢赵令载酒
<br>
<br>邂逅相将倒一壶，看朱成碧倩人扶。
<br>欲眠甚急须公去，能略陶潜醉後无。
<br>
<br>谢郑闳中惠高丽画扇二首
<br>
<br>会稽内史三韩扇，分送黄门画省中。
<br>海外人烟来眼界，全胜博物注鱼虫。
<br>
<br>谢郑闳中惠高丽画扇二首
<br>
<br>蘋汀游女能骑马，传道蛾眉画不如。
<br>宝扇真成集陈隼，史臣今得杀青书。
<br>
<br>谢仲谋示新诗
<br>
<br>赠我新诗许指瑕，令人失喜更惊嗟。
<br>清於夷则初秋律，美似芙蓉八月花。
<br>采菲直须论下体，链金犹欲去寒沙。
<br>唐朝韩老夸张籍，定有云孙作世家。
<br>
<br>谢周文之送猫儿
<br>
<br>养得狸奴立战功，将军细柳有家风。
<br>一箪未厌鱼餐薄，四壁当令鼠穴空。
<br>
<br>辛酉憩刀坑口
<br>
<br>群山黛新染，蒙气寒郁郁。
<br>扫除迎将家，下簟脱巾袜。
<br>南北舍小棠，况可清烦喝。
<br>鸟声废书眠，聊以休吏卒。
<br>竹鸡苦唤人，觉坐观法窟。
<br>无外同一家，惟己非万物。
<br>清波两鸳鸯，善游且能没。
<br>惊人相追飞，甚念失甚匹。
<br>舂鉏貌闲暇，羡鱼情至骨。
<br>广道策坚良，熙熙集于菀。
<br>烂额始论功，傥能谋曲突。
<br>
<br>新凉示同学
<br>
<br>西风先自无消息，忽上青林报秋色。
<br>天高月明露泥泥，团扇已从蛛网织。
<br>蛩螿何苦不自聊，入我夜床鸣唧唧。
<br>似言冰雪催授衣，今者不乐君发白。
<br>春深花落病在床，永夏过眼等虚掷。
<br>
<br>卷帘昨暮得新凉，空堂呼灯照几席。
<br>岂无熟书试一读，欲似平生不相识。
<br>今日明日相寻来，百年青天过鸟翼。
<br>夜阑叹息仰屋梁，废弃寝膳思无益。
<br>吾徒奈何纵嫚游，君不见禹重寸阴轻尺璧。
<br>
<br>新息渡淮
<br>
<br>京尘无处可轩眉，照面淮滨喜自知。
<br>风里麦苗连地起，雨中杨树带烟垂。
<br>故林归计嗟迟暮，久客平生厌别离。
<br>落日江南采蘋去，长歌柳恽洞庭诗。
<br>
<br>新喻道中寄元明用觞字韵
<br>
<br>中年畏病不举酒，孤负东来数百觞。
<br>唤客煎茶山店远，看人秧稻午风凉。
<br>但知家里俱无恙，不用书来细作行。
<br>一百八盘携手上，玉今犹梦遶羊肠。
<br>
<br>新寨饯南归客
<br>
<br>初更月蚀缺半璧，三更北风雪平屋。
<br>夜寒置酒送归客，长歌燕雁灯前落。
<br>故园无书已十月，目极千里云水隔。
<br>客方有行乃未已，归且经予江上宅。
<br>比邻诸老应相问，为道於今不如昔。
<br>新知翻手覆手闲，故人江南与江北。
<br>有时日高天气清，炙背南轩把书策。
<br>可怜斯人巧言语，今已埋没黄土陌。
<br>乃知生前倾意气，不用身後书竹帛。
<br>往在江南最少年，万事过眼如鸟翼。
<br>夜行南山看射虎，失脚坠入崖底黑。
<br>却攀荆棘上平田，何曾悔念身可惜。
<br>辞家上马不反顾，谈笑据鞍似无敌。
<br>迩来多病足忧虞，平地进寸退数尺。
<br>意气索然成老翁，所有鬓发犹未白。
<br>闲居为妇执薪爨，宿处野人争卧席。
<br>昔壮今衰殆不如，吾恐未必不为福。
<br>寄声诸老善自爱，客行努力更强食。
<br>门前种柳今几长，戒儿勿令打鸂鶒。
<br>春晚归来踯躅间，为公置酒临江阁。
<br>
<br>信中远来相访且致今岁新茗又枉任道寄佳篇复次韵呈信中兼简任道
<br>
<br>安坐一柱观，立遣十年劳。
<br>玄圭于我厚，千里来江臯。
<br>松风转蟹眼，乳花明兔毛。
<br>何如浮大白，一举醉陶陶。
<br>
<br>行迈杂篇六首
<br>
<br>簇簇深红间浅红，苦才多思是春风。
<br>千村万落花相照，尽日经行锦绣中。
<br>
<br>行迈杂篇六首
<br>
<br>白白红红相间开，三三五五踏青来。
<br>戏随胡蝶不知远，惊见行人笑却回。
<br>
<br>行迈杂篇六首
<br>
<br>村落人家桃李枝，无言气味亦依依。
<br>可怜憔悴蓬蒿底，蜂蝶不知春又归。
<br>
<br>行迈杂篇六首
<br>
<br>杏村桃坞春三月，少有人家不出游。
<br>一顾虽无倾国色，千金肯为使君留。
<br>
<br>行迈杂篇六首
<br>
<br>满院青杨吐白绵，未多柳絮解漫天。
<br>野人岂会断优劣，只问床头沽酒钱。
<br>
<br>行迈杂篇六首
<br>
<br>十日狂风桃柳休，常因酒尽觉春愁。
<br>泰山为肉酿沧海，料得人昌无白头。
<br>
<br>行行重行行赠别李之仪
<br>
<br>行行重行行，我有千里适。
<br>亲交爱此别，劝我善眠食。
<br>惟君好怀抱，高义动颜色。
<br>赠子青琅玕，结以永弗谖。
<br>拭目仰盛德，洗心承妙言。
<br>子道甚易行，易行乃难忘。
<br>虚名织女星，不能成文章。
<br>微君好古学，尚谁发予狂。
<br>事亲见不足，择友知无方。
<br>大圣急先务，君其爱穨光。
<br>外将周物情，中不敦己道。
<br>以客从主人，辨之苦不早。
<br>行身居言前，悟理在意表。
<br>苟能领斯会，大自足诸小。
<br>勿念一朝患，勿忘终身忧。
<br>忠诚照屋漏，万物将自求。
<br>此道不予欺，实吾闻之丘。
<br>群居行小慧，宴笑奉樽俎。
<br>益友来在门，疏拙不见取。
<br>谁不闻此风，去君鸿鹄举
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
