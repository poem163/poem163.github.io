<HTML>
<HEAD>
<TITLE>全唐诗 卷024-026 - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangChao/">唐朝诗选</a> <font color=4C4C4C>&gt;&gt; </font><a href="../../html/QuanTangShi/">《全唐诗》</a> <FONT color=#BCB6A0>&gt;&gt;</font> 全唐诗 卷024-026</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>全唐诗 卷024-026</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-31&nbsp;&nbsp;文章类别:《全唐诗》&nbsp;&nbsp;阅读次数:<script language=javascript src="../../hits.php?articleid=6049"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'全唐诗 卷024-026')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[全唐诗 卷024-026]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
  卷24_1 【杂曲歌辞·秦女休行】李白 
<br>
<br>西门秦氏女，秀色如琼花。手挥白杨刀，清昼杀仇家。 
<br>罗袖洒赤血，英声凌紫霞。直上西山去，关吏相邀遮。 
<br>婿为燕国王，身被诏狱加。犯刑若履虎，不畏落爪牙。 
<br>素颈未及断，摧眉伏泥沙。金鸡忽放赦，大辟得宽赊。 
<br>何惭聂政姊，万古共惊嗟。
<br>
<br>
<br>&nbsp;&nbsp; 卷24_2 【杂曲歌辞·出门行二首】孟郊 
<br>
<br>长河悠悠去无极，百龄同此可叹息。秋风白露沾人衣， 
<br>壮心凋落夺颜色。少年出门将诉谁，川无梁兮路无岐。 
<br>一闻陌上苦寒奏，使我伫立惊且悲。君今得意厌粱肉， 
<br>岂复念我贫贱时。
<br>
<br>海风萧萧天雨霜，穷愁独坐夜何长。驱车旧忆太行险， 
<br>始知游子悲故乡。美人相思隔天阙，长望云端不可越。 
<br>手持琅玕欲有赠，爱而不见心断绝。南山峨峨白石烂， 
<br>碧海之波浩漫漫。参辰出没不相待，我欲横天无羽翰。
<br>
<br>
<br>
<br>&nbsp;&nbsp; 卷24_3 【杂曲歌辞·出门行】元稹 
<br>
<br>兄弟同出门，同行不同志。凄凄分岐路，各各营所为。 
<br>兄上荆山巅，翻石辨虹气。弟沉沧海底，偷珠待龙睡。 
<br>出门不数年，同归亦同遂。俱用私所珍，升沉自兹异。 
<br>献珠龙王宫，值龙觅珠次。但喜复得珠，不求珠所自。 
<br>酬客双龙女，授客六龙辔。遣充行雨神，雨泽随客意。 
<br>雩夏钟鼓繁，禜秋玉帛积。彩色画廊庙，奴僮被珠翠。 
<br>骥騄千万双，鸳鸯七十二。言者禾稼枯，无人敢轻议。 
<br>其兄因献璞，再刖不履地。门户亲戚疏，匡床妻妾弃。 
<br>铭心有所待，视足无所愧。持璞自枕头，泪痕双血渍。 
<br>一朝龙醒寤，本问偷珠事。因知行雨偏，妻子五刑备。 
<br>仁兄捧尸哭，势友掉头讳。丧车黔首葬，吊客青蝇至。 
<br>楚有望气人，王前忽长跪。贺王得贵宝，不远王所莅。 
<br>求之果如言，剖则浮云腻。白珩无颜色，垂棘有瑕累。 
<br>在楚列地封，入赵连城贵。秦遣李斯书，书为传国瑞。 
<br>秦亡汉魏传，传者得神器。卞和名永永，与宝不相坠。 
<br>劝尔出门行，行难莫行易。易得还易失，难同亦难离。 
<br>善贾识贪廉，良田无稙稚。磨剑莫磨锥，磨锥成小利。
<br>
<br>
<br>
<br>&nbsp;&nbsp; 卷24_4 【杂曲歌辞·出自蓟北门行】李白 
<br>
<br>虏阵横北荒，胡星曜精芒。羽书速惊电，烽火昼连光。 
<br>虎竹救边急，戎车森已行。明主不安席，按剑心飞扬。 
<br>推毂出猛将，连旗登战场。兵威冲绝漠，杀气凌穹苍。 
<br>列卒赤山下，开营紫塞傍。途冬沙风紧，旌旗飒凋伤。 
<br>画角悲海月，征衣卷天霜。挥刃斩楼兰，弯弓射贤王。 
<br>单于一平荡，种落自奔亡。收功报天子，行歌归咸阳。
<br>
<br>
<br>
<br>&nbsp;&nbsp; 卷24_5 【杂曲歌辞·蓟门行五首】高適 
<br>
<br>边城十一月，雨雪乱霏霏。元戎号令严，人马亦轻肥。 
<br>羌胡无尽日，征战几人归。
<br>
<br>幽州多骑射，结发重横行。一朝事将军，出入有声名。 
<br>纷纷猎秋草，相向角弓鸣。
<br>
<br>蓟门逢古老，独立思氛氲。一身既零丁，头鬓白纷纷。 
<br>勋庸今已矣，不识霍将军。
<br>
<br>茫茫长城外，日没更烟尘。胡骑虽凭陵，汉兵不顾身。 
<br>古树满空塞，黄云愁杀人。
<br>
<br>汉家能用武，开拓穷异域。戍卒厌糠核，降胡饱衣食。 
<br>开亭试一望，吾欲涕沾臆。
<br>
<br>
<br>
<br>&nbsp;&nbsp; 卷24_6 【杂曲歌辞·蓟门行】李希仲 
<br>
<br>旄头有精芒，胡骑猎秋草。羽檄南渡河，边庭用兵早。 
<br>汉家爱征战，宿将今已老。辛苦羽林儿，从戎榆关道。 
<br>一身救边速，烽火连蓟门。前军鸟飞断，格斗尘沙昏。 
<br>寒日鼓声急，单于夜火奔。当须徇忠义，身死报国恩。
<br>
<br>
<br>
<br>&nbsp;&nbsp; 卷24_7 【杂曲歌辞·君子有所思行】李白 
<br>
<br>紫阁连终南，青冥天倪色。凭崖望咸阳，宫阙罗北极。 
<br>万井惊画出，九衢如弦直。渭水清银河，横天流不息。 
<br>朝野盛文物，衣冠何翕赩。厩马散连山，军容威绝域。 
<br>伊皋运元化，卫霍输筋力。歌钟乐未休，荣去老还逼。 
<br>圆光过满缺，太阳移中昃。不散东海金，何争西辉匿。 
<br>无作牛山悲，恻怆泪沾臆。
<br>
<br>
<br>
<br>&nbsp;&nbsp; 卷24_8 【杂曲歌辞·君子有所思行】贯休 
<br>
<br>我爱正考甫，思贤作商颂。我爱扬子云，理乱皆如凤。 
<br>振衣中夜起，露花香旖旎。扑碎骊龙明月珠， 
<br>敲出凤凰五色髓。陋巷萧萧风淅淅，缅想斯人胜珪璧。 
<br>寂寥千载不相逢，无限区区尽虚掷。君不见沉约道， 
<br>佳人不在兹，春光为谁惜。
<br>
<br>安得龙猛笔，点石为黄金。散问酷吏家，使无贪残心。 
<br>甘棠密叶成翠幄，颍凤不来天地塞。所以倾城人， 
<br>如今不可得。
<br>
<br>
<br>
<br>&nbsp;&nbsp; 卷24_9 【杂曲歌辞·伤歌行】张籍 
<br>
<br>黄门诏下促收捕，京兆君系御史府。出门无复部曲随， 
<br>亲戚相逢不容语。辞成谪尉南海州，受命不得须臾留。 
<br>身著青衫骑恶马，东门之东无送者。邮夫防吏急喧驱， 
<br>往往惊堕马蹄下。长安里中荒大宅，朱门已除十二戟。 
<br>高堂舞榭锁管弦，美人遥望西南天。
<br>
<br>
<br>
<br>&nbsp;&nbsp; 卷24_10 【杂曲歌辞·伤歌行】孟郊 
<br>
<br>众毒蔓贞松，一枝难久荣。岂知黄庭客，仙骨生不成。 
<br>春色舍芳蕙，秋风绕枯茎。弹琴不成曲，始觉知音倾。 
<br>馆月改旧照，吊宾写馀情。还舟空江上，波浪送铭旌。
<br>
<br>
<br>
<br>&nbsp;&nbsp; 卷24_11 【杂曲歌辞·伤歌行】庄南杰 
<br>
<br>兔走乌飞不相见，人事依稀速如电。王母夭桃一度开， 
<br>玉楼红粉千回变。车驰马走咸阳道，石家旧宅空荒草。 
<br>秋雨无情不惜花，芙蓉一一惊香倒。劝君莫谩栽荆棘， 
<br>秦皇虚费驱山力。英风一去更无言，白骨沉埋暮山碧。
<br>
<br>
<br>
<br>&nbsp;&nbsp; 卷24_12 【杂曲歌辞·悲歌】李白 
<br>
<br>悲来乎，悲来乎，主人有酒且莫斟，听我一曲悲来吟。 
<br>悲来不吟还不笑，天下无人知我心。君有数斗酒， 
<br>我有三尺琴。琴鸣酒乐两相得，一杯不啻千钧金。 
<br>悲来乎，悲来乎，天虽长，地虽久，金玉满堂应不守。 
<br>富贵百年能几何，死生一度人皆有。孤猿坐啼坟上月， 
<br>且须一尽杯中酒。悲来乎，悲来乎，凤鸟不至河无图， 
<br>微子去之箕子奴。汉帝不忆李将军，楚王放却屈大夫。 
<br>悲来乎，悲来乎，秦家李斯早追悔，虚名拨向身之外。 
<br>范子何曾爱五湖，功成名遂身自退。剑是一夫用， 
<br>书能知姓名。惠施不肯干万乘，卜式未必穷一经。 
<br>还须黑头取方伯，莫谩白首为儒生。
<br>
<br>
<br>
<br>&nbsp;&nbsp; 卷24_13 【杂曲歌辞·悲哉行】孟云卿 
<br>
<br>孤儿去慈亲，远客丧主人。莫吟苦辛曲，谁忍闻可闻。 
<br>可闻不可说，去去无期别。行人念前程，不待参辰没。 
<br>朝亦常苦饥，暮亦常苦饥。飘飘万馀里，贫贱多是非。 
<br>少年莫远游，远游多不归。
<br>
<br>
<br>
<br>&nbsp;&nbsp; 卷24_14 【杂曲歌辞·悲哉行】白居易 
<br>
<br>悲哉为儒者，力学不能疲。读书眼欲暗，秉笔手生胝。 
<br>十上方一第，成名常苦迟。纵有宦达者，两鬓已成丝。 
<br>可怜少壮日，适在穷贱时。丈夫老且病，焉用富贵为。 
<br>沉沉朱门宅，中有乳臭儿。状貌如妇人，光明膏粱肌。 
<br>手不把书卷，身不擐戎衣。二十袭封爵，门承勋戚资。 
<br>春来日日出，服御何轻肥。朝从博徒饮，暮有倡楼期。 
<br>评封还酒债，堆金选蛾眉。声色狗马外，其馀一无知。 
<br>山苗与涧松，地势随高卑。古来无奈何，非君独伤悲。
<br>
<br>
<br>
<br>&nbsp;&nbsp; 卷24_15 【杂曲歌辞·悲哉行】鲍溶 
<br>
<br>促促晨复昏，死生同一源。贵年不惧老，贱老伤久存。 
<br>朗朗哭前歌，绛旌引幽魂。来为千金子，去卧百草根。 
<br>黄土塞生路，悲风送回辕。金鞍旧良马，四顾不出门。 
<br>生结千岁念，荣及百代孙。黄金买性命，白刃仇一言。 
<br>宁知北山上，松柏侵田园。
<br>
<br>
<br>
<br>&nbsp;&nbsp; 卷24_16 【杂曲歌辞·妾薄命】崔国辅 
<br>
<br>虽入秦帝宫，不上秦帝床。夜夜玉窗里，与他卷罗裳。
<br>
<br>
<br>
<br>&nbsp;&nbsp; 卷24_17 【杂曲歌辞·妾薄命】武平一 
<br>
<br>有女妖且丽，裴回湘水湄。水湄兰杜芳，采之将寄谁。 
<br>瓠犀发皓齿，双蛾嚬翠眉。红脸如开莲，素肤若凝脂。 
<br>绰约多逸态，轻盈不自持。常矜绝代色，复恃倾城姿。 
<br>子夫前入侍，飞燕复当时。正悦掌中舞，宁哀团扇诗。 
<br>洛川昔云遇，高唐今尚违。幽阁禽雀噪，闲阶草露滋。 
<br>流景一何速，年华不可追。解佩安所赠，怨咽空自悲。
<br>
<br>
<br>
<br>&nbsp;&nbsp; 卷24_18 【杂曲歌辞·妾薄命】李百药 
<br>
<br>团扇秋风起，长门夜月明。羞闻拊背入，恨说舞腰轻。 
<br>太常应已醉，刘君恒带酲。横陈每虚设，吉梦竟何成。
<br>
<br>
<br>
<br>&nbsp;&nbsp; 卷24_19 【杂曲歌辞·妾薄命】杜审言 
<br>
<br>草绿长门闭，苔青永巷幽。宠移新爱夺，泣下故情留。 
<br>啼鸟惊残梦，飞花搅独愁。自怜春色罢，团扇复迎秋。
<br>
<br>
<br>
<br>&nbsp;&nbsp; 卷24_20 【杂曲歌辞·妾薄命】刘元淑 
<br>
<br>自从离别守空闺，遥闻征战起云梯。夜夜愁君辽海外， 
<br>年年弃妾渭桥西。阳春白日照空暖，紫燕衔花向庭满。 
<br>彩鸾琴里怨声多，飞鹊镜前妆梳断。谁家夫婿不从征， 
<br>应是渔阳别有情。莫道红颜燕地少，家家还似洛阳城。 
<br>且逐新人殊未归，还令秋至夜霜飞。北斗星前横度雁， 
<br>南楼月下捣寒衣。夜深闻雁肠欲绝，独坐缝衣灯又灭。 
<br>暗啼罗帐空自怜，梦度阳关向谁说。每怜容貌宛如神， 
<br>如何薄命不胜人。愿君朝夕燕山至，好作明年杨柳春。
<br>
<br>
<br>
<br>&nbsp;&nbsp; 卷24_21 【杂曲歌辞·妾薄命】李白 
<br>
<br>汉帝重阿娇，贮之黄金屋。咳唾落九天，随风生珠玉。 
<br>宠极爱还歇，妒深情却疏。长门一步地，不肯暂回车。 
<br>雨落不上天，水覆难再收。君情与妾意，各自东西流。 
<br>昔日芙蓉花，今成断根草。以色事他人，能得几时好。
<br>
<br>
<br>
<br>&nbsp;&nbsp; 卷24_22 【杂曲歌辞·妾薄命】孟郊 
<br>
<br>不惜十指弦，为君千万弹。常恐新声至，坐使故声残。 
<br>弃置今日悲，即是昨日欢。将新变故易，持故为新难。 
<br>青山有蘼芜，泪叶长不干。空令后代人，采掇幽思攒。
<br>
<br>
<br>
<br>&nbsp;&nbsp; 卷24_23 【杂曲歌辞·妾薄命】张籍 
<br>
<br>薄命妇，良家子，无事从军去万里。汉家天子平四夷， 
<br>护羌都尉裹尸归。念君此行为死别，对君裁缝泉下衣。 
<br>与君一日为夫妇，千年万岁亦相守。君爱龙城征战功， 
<br>妾愿青楼欢乐同。人生各各有所欲，讵得将心入君腹。
<br>
<br>
<br>
<br>&nbsp;&nbsp; 卷24_24 【杂曲歌辞·妾薄命三首】李端 
<br>
<br>忆妾初嫁君，花鬟如绿云。回灯入绮帐，对面脱罗裙。 
<br>折步教人学，偷香与客熏。容颜南国重，名字北方闻。 
<br>一从失恩意，转觉身憔悴。对镜不梳头，倚窗空落泪。 
<br>新人莫恃新，秋至会无春。从来闭在长门者， 
<br>必是宫中第一人。
<br>
<br>玉垒城边争走马，铜蹄市里共乘舟。鸣环动佩思无尽， 
<br>掩袖低巾泪不流。畴昔将歌邀客醉，如今欲舞对君羞。 
<br>忍怀贱妾平生曲，独上襄阳旧酒楼。
<br>
<br>自从君弃妾，憔悴不羞人。惟馀坏粉泪，未免映衫匀。
<br>
<br>
<br>
<br>&nbsp;&nbsp; 卷24_25 【杂曲歌辞·妾薄命】卢纶 
<br>
<br>妾年初二八，两度嫁狂夫。薄命今犹在，坚贞扫地无。
<br>
<br>
<br>
<br>&nbsp;&nbsp; 卷24_26 【杂曲歌辞·妾薄命】卢弼 
<br>
<br>君恩已断尽成空，追想娇欢恨莫穷。长为蕣华光晓日， 
<br>谁知团扇送秋风。黄金买赋心徒切，清路飞尘信莫通。 
<br>闲凭玉栏思旧事，几回春暮泣残红。
<br>
<br>
<br>
<br>&nbsp;&nbsp; 卷24_27 【杂曲歌辞·妾薄命】胡曾 
<br>
<br>阿娇初失汉皇恩，旧赐罗衣亦罢熏。欹枕夜悲金屋雨， 
<br>卷帘朝泣玉楼云。宫前叶落鸳鸯瓦，架上尘生翡翠裙。 
<br>龙骑不巡时渐久，长门长掩绿苔文。
<br>
<br>
<br>
<br>&nbsp;&nbsp; 卷24_28 【杂曲歌辞·妾薄命】王贞白 
<br>
<br>薄命头欲白，频年嫁不成。秦娥未十五，昨夜事公卿。 
<br>岂有机杼力，空传歌舞名。妾专修妇德，媒氏却相轻。
<br>
<br>
<br>
<br>&nbsp;&nbsp; 卷24_29 【杂曲歌辞·羽林行】王建 
<br>
<br>长安恶少出名字，楼下劫商楼上醉。天明下直明光宫， 
<br>散入五陵松柏中。百回杀人身合死，赦书尚有收城功。 
<br>九衢一日消息定，乡吏籍中重改姓。出来依旧属羽林， 
<br>立在殿前射飞禽。
<br>
<br>
<br>
<br>&nbsp;&nbsp; 卷24_30 【杂曲歌辞·羽林行】孟郊 
<br>
<br>朔雪寒断指，朔风劲裂冰。胡中射雕者，此日犹不能。 
<br>翩翩羽林儿，锦臂飞苍鹰。挥鞭决白马，走出黄河凌。
<br>
<br>
<br>
<br>&nbsp;&nbsp; 卷24_31 【杂曲歌辞·羽林行】鲍溶 
<br>
<br>朝出羽林宫，入参云台议。独请万里行，不奏和亲事。 
<br>君王重年少，深纳开边利。宝马雕玉鞍，一朝从万骑。 
<br>煌煌都门外，祖帐光七贵。歌钟乐行军，云物惨别地。 
<br>箫笳整部曲，幢盖动郊次。临风亲戚怀，满袖儿女泪。 
<br>行行复何赠，长剑报恩字。
<br>
<br>
<br>
<br>&nbsp;&nbsp; 卷24_32 【杂曲歌辞·白马篇】李白 
<br>
<br>龙马花雪毛，金鞍五陵豪。秋霜切玉剑，落日明珠袍。 
<br>斗鸡事万乘，轩盖一何高。弓摧宜山虎，手接泰山猱。 
<br>酒后竞风彩，三杯弄宝刀。杀人如翦草，剧孟同游遨。 
<br>发愤去函谷，从军向临洮。叱咤万战场，匈奴尽波涛。 
<br>归来使酒气，未肯拜萧曹。羞入原宪室，荒径隐蓬蒿。
<br>
<br>
<br>
<br>&nbsp;&nbsp; 卷24_33 【杂曲歌辞·升天行】齐己 
<br>
<br>身不沉，骨不重。驱青鸾，驾白凤。幢盖飘飘入冷空， 
<br>天风瑟瑟星河动。瑶阙参差阿母家，楼台戏闭凝彤霞。 
<br>五三仙子乘龙车，堂前碾烂蟠桃花。回头却顾蓬山顶， 
<br>一点浓岚在深井。
<br>
<br>
<br>
<br>&nbsp;&nbsp; 卷24_34 【杂曲歌辞·神仙曲】李贺 
<br>
<br>碧峰海面藏灵书，上帝拣作神仙居。晴时笑语闻空虚， 
<br>斗乘巨浪骑鲸鱼。春罗翦字邀王母，共宴红楼最深处。 
<br>鹤羽冲风过海迟，不如却使青龙去。犹疑王母不相许， 
<br>垂露娃鬟更传语。
<br>
<br>
<br>
<br>&nbsp;&nbsp; 卷24_35 【杂曲歌辞·北风行】李白 
<br>
<br>烛龙栖寒门，光曜犹旦开。日月照之何不及此， 
<br>惟有北风怒号天上来。燕山雪花大如席， 
<br>片片吹落轩辕台。幽州思妇十二月，停歌罢笑双蛾摧。 
<br>倚门望行人，念君长城苦寒良可哀。别时提剑救边去， 
<br>遗此虎文金髀钗。中有一双白羽箭，蜘蛛结网生尘埃。 
<br>箭空在，人今战死不复回。不忍见此物，焚之已成灰。 
<br>黄河捧土尚可塞，北风雨雪恨难裁。
<br>
<br>
<br>
<br>&nbsp;&nbsp; 卷24_36 【杂曲歌辞·苦热行】王维 
<br>
<br>赤日满天地，火云成山岳。草木尽焦卷，川泽皆竭涸。 
<br>轻纨觉衣重，密树苦阴薄。莞簟不可近，絺绤再三濯。 
<br>思出宇宙外，旷然在寥廓。长风万里来，江海荡烦浊。 
<br>却顾身为患，始知心未觉。忽入甘露门，宛然清凉乐。
<br>
<br>
<br>
<br>&nbsp;&nbsp; 卷24_37 【杂曲歌辞·苦热行】王毂 
<br>
<br>祝融南来鞭火龙，火旗焰焰烧天红。日轮当午凝不去， 
<br>万国如在洪炉中。五岳翠乾云彩灭，阳侯海底愁波竭。 
<br>何当一夕金风发，为我扫却天下热。
<br>
<br>
<br>
<br>&nbsp;&nbsp; 卷24_38 【杂曲歌辞·苦热行】皎然 
<br>
<br>六月金数伏，兹辰日在庚。炎曦曝肌肤，毒雾昏檐楹。 
<br>安得奋翅翮，超遥出云征。不知天地心，如何匠生成。 
<br>火德烧百卉，瑶草不及荣。省客当此时，忽贻怀中琼。 
<br>捧玩烦袂涤，啸歌美风生。迟君佐元气，调使四序平。 
<br>中令霜不袄，火馀气常贞。江南诗骚客，休吟苦热行。
<br>
<br>
<br>
<br>&nbsp;&nbsp; 卷24_39 【杂曲歌辞·苦热行】齐己 
<br>
<br>离宫划开赤帝怒，喝起六龙奔日驭。下土熬熬若煎煮， 
<br>苍生惶惶无处处。火云峥嵘焚泬寥，东皋老农肠欲焦。 
<br>何当一雨苏我苗，为君击壤歌帝尧。
<br>
<br>
<br>
<br>&nbsp;&nbsp; 卷24_40 【杂曲歌辞·太行苦热行】刘长卿 
<br>
<br>迢迢太行路，自古称险恶。千骑俨欲前，群峰望如削。 
<br>火云从中起，仰视飞鸟落。汗马卧高原，危旌倚长薄。 
<br>清风何不至，赤日方煎烁。石露山木焦，鳞穷水泉涸。 
<br>九重今旰食，万里传明略。诸将候轩车，元凶愁鼎镬。 
<br>何劳短兵接，自有长缨缚。通越事岂难，渡泸功未博。 
<br>朝辞羊肠坂，夕望贝丘郭。漳水斜绕营，常山遥入幕。 
<br>永怀姑苏下，因寄建安作。白雪和诚难，沧波意空托。 
<br>陈琳书记好，王粲从军乐。早晚归汉庭，随君上麟阁。
<br>
<br>
<br>
<br>&nbsp;&nbsp; 卷24_41 【杂曲歌辞·太行苦热行】独孤及 
<br>
<br>驷马上太行，修途亘辽碣。王程无留驾，日昃未遑歇。 
<br>请问此何时，恢台朱明月。长蛇稽天讨，上将方北伐。 
<br>明主命使臣，皇华得时杰。已忘羊肠险，岂惮温风入。 
<br>摇策汗滂沱，登崖思纡结。炎云如烟火，溪谷将恐竭。 
<br>昼景赩可畏，凉飙何由发。山长飞鸟堕，目极行车绝。 
<br>赵魏方俶扰，安危俟明哲。归路岂不怀，饮冰有苦节。 
<br>会同传檄至，疑议立谈决。况有阮元瑜，翩翩秉书札。 
<br>起予歌赤坂，永好逾白雪。维念剖竹人，无因执羁绁。
<br>
<br>
<br>
<br>&nbsp;&nbsp; 卷24_42 【杂曲歌辞·春日行】李白 
<br>
<br>深宫高楼入紫清，金作蛟龙盘绣楹。佳人当窗弄白日， 
<br>弦将手语弹鸣筝。春风吹落君王耳，此曲乃是升天行。 
<br>因出天池泛蓬瀛，楼船蹙沓波浪惊。三千双蛾献歌笑， 
<br>挝钟考鼓宫殿倾，万姓聚舞歌太平。我无为，人自宁。 
<br>三十六帝欲相迎，仙人飘翩下云輧。帝不去，留镐京。 
<br>安能为轩辕，独往入窅冥。小臣拜献南山寿， 
<br>陛下万古垂鸿名。
<br>
<br>
<br>
<br>&nbsp;&nbsp; 卷24_43 【杂曲歌辞·春日行】张籍 
<br>
<br>春日融融池上暖，竹牙出土兰心短。草堂晨起酒半醒， 
<br>家童报我园花满。头上皮冠未曾整，直入花间不寻径。 
<br>树树殷勤尽绕行，举枝未遍春日暝。不用积金著青天， 
<br>不用服药求神仙。但愿园里花长好，一生饮酒花前老。
<br>
<br>
<br>
<br>&nbsp;&nbsp; 卷24_44 【杂曲歌辞·朗月行】李白 
<br>
<br>小时不识月，呼作白玉盘。又疑瑶台镜，飞在青云端。 
<br>仙人垂两足，桂树作团团。白兔捣药成，问言与谁餐。 
<br>蟾蜍蚀圜影，天明夜已残。羿昔落九乌，天人清且安。 
<br>阴精此沦惑，去去不足观。忧来其如何，恻怆摧心肝。
<br>
<br>
<br>
<br>&nbsp;&nbsp; 卷24_45 【杂曲歌辞·前有一尊酒行二首】李白 
<br>
<br>春风东来忽相过，金尊绿酒生微波。落花纷纷稍觉多， 
<br>美人欲醉朱颜酡。青轩桃李能几何，流光欺人忽蹉跎。 
<br>君起舞，日西夕，当年意气不肯倾，白发如丝叹何益。
<br>
<br>琴奏龙门之绿桐，玉壶美酒清若空。催弦拂柱与君饮， 
<br>看朱成碧颜始红。胡姬貌如花，当炉笑春风。笑春风， 
<br>舞罗衣，君今不醉欲安归。
<br>
<br>
<br>
<br>&nbsp;&nbsp; 卷24_46 【杂曲歌辞·缓歌行】李颀 
<br>
<br>小来托身攀贵游，倾财破产无所忧。暮拟经过石渠署， 
<br>朝将出入铜龙楼。结交杜陵轻薄子，谓言可生复可死。 
<br>一沉一浮会有时，弃我翻然如脱屣。男儿立身须自强， 
<br>十五闭户颍水阳。业就功成见明主，击钟鼎食坐华堂。 
<br>二八蛾眉梳堕马，美酒清歌曲房下。文昌宫中赐锦衣， 
<br>长安陌上退朝归。五侯宾从莫敢视，三省官僚揖者稀。 
<br>早知今日读书是，悔作从来任侠非。
<br>
<br>
<br>
<br>&nbsp;&nbsp; 卷24_47 【杂曲歌辞·结客少年场行】虞世南 
<br>
<br>韩魏多奇节，倜傥遗名利。共矜然诺心，各负纵横志。 
<br>结友一言重，相思千里至。绿沈明月弦，金络浮云辔。 
<br>吹箫入吴市，击筑游燕肆。寻源博望侯，结客远相求。 
<br>少年重一顾，长驱背陇头。焰焰霜戈动，耿耿剑虹浮。 
<br>天山冬夏雪，交河南北流。云起龙沙暗，木落雁行秋。 
<br>轻生殉知己，非是为身谋。
<br>
<br>
<br>
<br>&nbsp;&nbsp; 卷24_48 【杂曲歌辞·结客少年场行】虞羽客 
<br>
<br>幽并侠少年，金络控连钱。窃符方救赵，击筑正怀燕。 
<br>轻生辞凤阙，挥袂上祁连。陆离横宝剑，出没惊徂旃。 
<br>蒙轮恒顾敌，超乘忽争先。摧枯逾百战，拓地远三千。 
<br>骨都魂已散，楼兰首复传。龙城含晓雾，瀚海隔遥天。 
<br>歌吹金微返，振旅玉门旋。烽火今已息，非复照甘泉。
<br>
<br>
<br>
<br>&nbsp;&nbsp; 卷24_49 【杂曲歌辞·结客少年场行】卢照邻 
<br>
<br>长安重游侠，洛阳富才雄。玉剑浮云骑，金鞍明月弓。 
<br>斗鸡过渭北，走马向关东。孙宾遥见待，郭解暗相通。 
<br>不受千金爵，谁论万里功。将军下天上，虏骑入云中。 
<br>烽火夜似月，兵气晓成虹。横行徇知己，负羽远从戎。 
<br>龙旌昏朔雾，鸟阵卷寒风。追奔瀚海咽，战罢阴山空。 
<br>归来谢天子，何如马上翁。
<br>
<br>
<br>
<br>&nbsp;&nbsp; 卷24_50 【杂曲歌辞·结客少年场行】李白 
<br>
<br>紫燕黄金瞳，啾啾摇绿騣。平明相驰逐，结客洛门东。 
<br>少年学剑术，凌轹白猿公。珠袍曳锦带，匕首插吴鸿。 
<br>由来万夫勇，挟此生雄风。托交从剧孟，买醉入新丰。 
<br>笑尽一杯酒，杀人都市中。羞道易水寒，从令日贯虹。 
<br>燕丹事不立，虚没秦帝宫。舞阳死灰人，安可与成功。
<br>
<br>
<br>
<br>&nbsp;&nbsp; 卷24_51 【杂曲歌辞·结客少年场行】沈彬 
<br>
<br>重义轻生一剑知，白虹贯日报仇归。
<br>片心惆怅清平世，酒市无人问布衣。
<br>
<br>
<br>
<br>&nbsp;&nbsp; 卷24_52 【杂曲歌辞·少年子】李百药 
<br>
<br>少年飞翠盖，上路动金镳。始酌文君酒，新吹弄玉箫。 
<br>少年不欢乐，何以尽芳朝。千金笑里面，一搦抱中腰。 
<br>挂冠岂惮宿，迎拜不胜娇。寄语少年子，无辞归路遥。
<br>
<br>
<br>
<br>&nbsp;&nbsp; 卷24_53 【杂曲歌辞·少年子】李白 
<br>
<br>青云少年子，挟弹章台左。鞍马四边开，突如流星过。 
<br>金丸落飞鸟，夜入琼楼卧。夷齐是何人，独守西山饿。
<br>
<br>
<br>
<br>&nbsp;&nbsp; 卷24_54 【杂曲歌辞·少年乐】李贺 
<br>
<br>芳草落花如锦地，二十长游醉乡里。红缨不重白马骄， 
<br>垂柳金丝香拂水。吴娥未笑花不开，绿鬓耸堕兰云起。 
<br>陆郎倚醉牵罗袂，夺得宝钗金翡翠。
<br>
<br>
<br>
<br>&nbsp;&nbsp; 卷24_55 【杂曲歌辞·少年乐】张祜 
<br>
<br>二十便封侯，名居第一流。绿鬟深小院，清管下高楼。 
<br>醉把金船掷，闲敲玉镫游。带盘红鼹鼠，袍砑紫犀牛。 
<br>锦袋归调箭，罗鞋起拨球。眼前长贵盛，那信世间愁。
<br>
<br>
<br>
<br>&nbsp;&nbsp; 卷24_56 【杂曲歌辞·少年行三首】李白 
<br>
<br>击筑饮美酒，剑歌易水湄。经过燕太子，结托并州儿。 
<br>少年负壮气，奋烈自有时。因声鲁句践，争情勿相欺。
<br>
<br>五陵年少金市东，银鞍白马度春风。
<br>落花踏尽游何处，笑入胡姬酒肆中。
<br>
<br>君不见淮南少年游侠客，白日球猎夜拥掷。 
<br>呼卢百万终不惜，报仇千里如咫尺。少年游侠好经过， 
<br>浑身装束皆绮罗。兰蕙相随喧妓女，风光去处满笙歌。 
<br>骄矜自言不可有，侠士堂中养来久。好鞍好马乞与人， 
<br>十千五千旋沽酒。赤心用尽为知己，黄金不惜栽桃李。 
<br>桃李栽来几度春，一回花落一回新。府县尽为门下客， 
<br>王侯皆是平交人。男儿百年且乐命，何须徇书受贫病。 
<br>男儿百年且荣身，何须徇节甘风尘。衣冠半是征战士， 
<br>穷儒浪作林泉民。遮莫枝根长百丈，不如当代多还往。 
<br>遮莫姻亲连帝城，不如当身自簪缨。看取富贵眼前者， 
<br>何用悠悠身后名。
<br>
<br>
<br>
<br>&nbsp;&nbsp; 卷24_57 【杂曲歌辞·少年行四首】王维 
<br>
<br>新丰美酒斗十千，咸阳游侠多少年。
<br>相逢意气为君饮，系马高楼垂柳边。
<br>
<br>汉家君臣欢宴终，高议云台论战功。
<br>天子临轩赐侯印，将军佩出明光宫。
<br>
<br>出身仕汉羽林郎，初随骠骑战渔阳。
<br>孰知不向边庭苦，纵死犹闻侠骨香。
<br>
<br>一身能臂两雕弧，虏骑千群只似无。
<br>偏坐金鞍调白羽，纷纷射杀五单于。
<br>
<br>
<br>
<br>&nbsp;&nbsp; 卷24_58 【杂曲歌辞·少年行二首】王昌龄 
<br>
<br>西陵侠年少，送客过长亭。青槐夹两路，白马如流星。 
<br>闻道羽书急，单于寇井陉。气高轻赴难，谁顾燕山铭。
<br>
<br>走马还相寻，西楼下夕阴。结交期一剑，留意赠千金。 
<br>高阁歌声远，重关柳色深。夜闲须尽醉，莫负百年心。
<br>
<br>
<br>
<br>&nbsp;&nbsp; 卷24_59 【杂曲歌辞·少年行】张籍 
<br>
<br>少年从出猎长杨，禁中新拜羽林郎。独到辇前射双虎， 
<br>君王手赐黄金铛。日日斗鸡都市里，赢得宝刀重刻字。 
<br>百里报仇夜出城，平明还在倡楼醉。遥闻虏到平陵下， 
<br>不待诏书行上马。斩得名王献桂宫，封侯起第一日中。 
<br>不为六郡良家子，百战始取边城功。
<br>
<br>
<br>
<br>&nbsp;&nbsp; 卷24_60 【杂曲歌辞·少年行三首】李嶷 
<br>
<br>十八羽林郎，戎衣事汉王。臂鹰金殿侧，挟弹玉舆旁。 
<br>驰道春风起，陪游出建章。
<br>
<br>侍猎长杨下，承恩更射飞。尘生马影灭，箭落雁行稀。 
<br>薄暮归随仗，联翩入琐闱。
<br>
<br>玉剑膝边横，金杯马上倾。朝游茂陵道，暮宿凤凰城。 
<br>豪吏多猜忌，无劳问姓名。
<br>
<br>
<br>
<br>&nbsp;&nbsp; 卷24_61 【杂曲歌辞·少年行】刘长卿 
<br>
<br>射飞夸侍猎，行乐爱联镳。荐枕青娥艳，鸣鞭白马骄。 
<br>曲房珠翠合，深巷管弦调。日晚春风里，衣香满路飘。
<br>
<br>
<br>
<br>&nbsp;&nbsp; 卷24_62 【杂曲歌辞·少年行四首】令狐楚 
<br>
<br>少小边州惯放狂，骣骑蕃马射黄羊。
<br>如今年事无筋力，犹倚营门数雁行。
<br>
<br>家本清河住五城，须凭弓箭得功名。
<br>等闲飞鞚秋原上，独向寒云试射声。
<br>
<br>弓背霞明剑照霜，秋风走马出咸阳。
<br>未收天子河湟地，不拟回头望故乡。
<br>
<br>霜满中庭月过楼，金尊玉柱对清秋。
<br>当年称意须为乐，不到天明未肯休。
<br>
<br>
<br>
<br>&nbsp;&nbsp; 卷24_63 【杂曲歌辞·少年行二首】杜牧 
<br>
<br>官为骏马监，职帅羽林儿。两绶藏不见，落花何处期。 
<br>猎敲白玉镫，怒袖紫金鎚。田窦长留醉，苏辛曲护岐。 
<br>豪持出塞节，笑别远山眉。捷报云台贺，公卿拜寿卮。
<br>
<br>连环羁玉声光碎，绿锦蔽泥虬卷高。
<br>春风细雨走马去，珠落璀璀白罽袍。
<br>
<br>
<br>
<br>&nbsp;&nbsp; 卷24_64 【杂曲歌辞·少年行三首】杜甫 
<br>
<br>莫笑田家老瓦盆，自从盛酒长儿孙。
<br>倾银注瓦惊人眼，共醉终同卧竹根。
<br>
<br>巢燕养雏浑去尽，红花结子已无多。
<br>黄衫年少来宜数，不见堂前东逝波。
<br>
<br>马上谁家白面郎，临阶下马坐人床。
<br>不通姓字粗豪甚，指点银瓶索酒尝。
<br>
<br>
<br>
<br>&nbsp;&nbsp; 卷24_65 【杂曲歌辞·少年行】张祜 
<br>
<br>少年足风情，垂鞭卖眼行。带金师子小，裘锦骐驎狞。 
<br>选匠装金镫，推钱买钿筝。李陵虽效死，时论得虚名。
<br>
<br>
<br>
<br>&nbsp;&nbsp; 卷24_66 【杂曲歌辞·少年行】韩翃 
<br>
<br>千点斓斒喷玉骢，青丝结尾绣缠騣。
<br>鸣鞭晚出章台路，叶叶春依杨柳风。
<br>
<br>
<br>
<br>&nbsp;&nbsp; 卷24_67 【杂曲歌辞·少年行】施肩吾 
<br>
<br>醉骑白马走空衢，恶少皆称电不如。
<br>五凤街头闲勒辔，半垂衫袖揖金吾。
<br>
<br>
<br>
<br>&nbsp;&nbsp; 卷24_68 【杂曲歌辞·少年行三首】贯休 
<br>
<br>锦衣鲜华手擎鹘，闲行气貌多轻忽。
<br>稼穑艰难总不知，五帝三皇是何物。
<br>
<br>自拳五色球，迸入他人宅。却捉苍头奴，玉鞭打一百。
<br>
<br>面白如削玉，猖狂曲江曲。马上黄金鞍，适来新赌得。
<br>
<br>
<br>
<br>&nbsp;&nbsp; 卷24_69 【杂曲歌辞·少年行】韦庄 
<br>
<br>五陵豪客多，买酒黄金贱。醉下酒家楼，美人双翠幰。 
<br>挥剑邯郸市，走马梁王苑。乐事殊未央，年华已云晚。
<br>
<br>
<br>
<br>&nbsp;&nbsp; 卷24_70 【杂曲歌辞·汉宫少年行】李益 
<br>
<br>君不见上宫警夜营八屯，冬冬街鼓朝朱轩。 
<br>玉阶霜仗拥未合，少年排入铜龙门。暗闻弦管九天上， 
<br>宫漏沉沉清吹繁。才明走马绝驰道，呼鹰挟弹通缭垣。 
<br>玉笼金琐养黄口，探雏取卵伴王孙。分曹六博快一掷， 
<br>迎欢先意笑语喧。巧为柔媚学优孟，儒衣嬉戏冠沐猿。 
<br>晚来香街经柳市，行过倡市宿桃根。相逢杯酒一言失， 
<br>回朱点白闻至尊。金张许史伺颜色，王侯将相莫敢论。 
<br>岂知人事无定势，朝欢暮戚如掌翻。椒房宠移子爱夺， 
<br>一夕秋风生戾园。徒用黄金将买赋，宁知白玉暗成痕。 
<br>持杯收水水已覆，徙薪避火火更燔。欲求四老张丞相， 
<br>南山如天不可上。
<br>
<br>
<br>
<br>&nbsp;&nbsp; 卷24_71 【杂曲歌辞·长乐少年行】崔国辅 
<br>
<br>遗却珊瑚鞭，白马骄不行。章台折杨柳，春草路旁情。
<br>
<br>
<br>
<br>&nbsp;&nbsp; 卷24_72 【杂曲歌辞·长安少年行十首】李廓 
<br>
<br>金紫少年郎，绕街鞍马光。身从左中尉，官属右春坊。 
<br>刬戴扬州帽，重熏异国香。垂鞭踏青草，来去杏园芳。
<br>
<br>追逐轻薄伴，闲游不著绯。长拢出猎马，数换打球衣。 
<br>晓日寻花去，春风带酒归。青楼无昼夜，歌舞歇时稀。
<br>
<br>日高春睡足，帖马赏年华。倒插银鱼袋，行随金犊车。 
<br>还携新市酒，远醉曲江花。几度归侵黑，金吾送到家。
<br>
<br>好胜耽长行，天明烛满楼。留人看独脚，赌马换偏头。 
<br>乐奏曾无歇，杯巡不暂休。时时遥冷笑，怪客有春愁。
<br>
<br>遨游携艳妓，装束似男儿。杯酒逢花住，笙歌簇马吹。 
<br>莺声催曲急，春色讶归迟。不以闻街鼓，华筵待月移。
<br>
<br>赏春惟逐胜，大宅可曾归。不乐还逃席，多狂惯衩衣。 
<br>歌人踏月起，语燕卷帘飞。好妇惟相妒，倡楼不醉稀。
<br>
<br>戟门连日闭，苦饮惜残春。开琐通新客，教姬屈醉人。 
<br>请歌牵白马，自舞踏红茵。时辈皆相许，平生不负身。
<br>
<br>新年高殿上，始见有光辉。玉雁排方带，金鹅立仗衣。 
<br>酒深和碗赐，马疾打珂飞。朝下人争看，香街意气归。
<br>
<br>游市慵骑马，随姬入坐车。楼边听歌吹，帘外市钗花。 
<br>乐眼从人闹，归心畏日斜。苍头来去报，饮伴到倡家。
<br>
<br>小妇教鹦鹉，头边唤醉醒。犬娇眠玉簟，鹰掣撼金铃。 
<br>碧地攒花障，红泥待客亭。虽然长按曲，不饮不曾听。
<br>
<br>
<br>
<br>&nbsp;&nbsp; 卷24_73 【杂曲歌辞·长安少年行】皎然 
<br>
<br>翠楼春酒虾蟆陵，长安少年皆共矜。
<br>纷纷半醉绿槐道，蹀躞花骢骄不胜。
<br>
<br>
<br>
<br>&nbsp;&nbsp; 卷24_74 【杂曲歌辞·渭城少年行】崔颢 
<br>
<br>洛阳二月梨花飞，秦地行人春忆归。扬鞭走马城南陌， 
<br>朝逢驿使秦川客。驿使前日发章台，传道长安春早来。 
<br>棠梨宫中燕初至，葡萄馆里花正开。念此使人归更早， 
<br>三月便达长安道。长安道上春可怜，摇风荡日曲河边。 
<br>万户楼台临渭水，五陵花柳满秦川。秦川寒食盛繁华， 
<br>游子春来喜见花。斗鸡下杜尘初合，走马章台日半斜。 
<br>章台帝城称贵里，青楼日晚歌钟起。贵里豪家白马骄， 
<br>五陵年少不相饶。双双挟弹来金市，两两鸣鞭上渭桥。 
<br>渭城桥头酒新熟，金鞍白马谁家宿。可怜锦瑟筝琵琶， 
<br>玉台清酒就君家。小妇春来不解羞，娇歌一曲杨柳花。
<br>
<br>
<br>
<br>&nbsp;&nbsp; 卷24_75 【杂曲歌辞·邯郸少年行】高適 
<br>
<br>邯郸城南游侠子，自矜生长邯郸里。千场纵博家仍富， 
<br>几度报仇身不死。宅中歌笑日纷纷，门外车马如云屯。 
<br>未知肝胆向谁是，令人却忆平原君。君不见今人交态薄， 
<br>黄金用尽还疏索。以兹感激辞旧游，更于时事无所求。 
<br>且与少年饮美酒，往来射猎西山头。
<br>
<br>
<br>
<br>&nbsp;&nbsp; 卷24_76 【杂曲歌辞·邯郸少年行】郑锡 
<br>
<br>霞鞍金口骝，豹袖紫貂裘。家住丛台下，门前漳水流。 
<br>唤人呈楚舞，借客试吴钩。见说秦兵至，甘心赴国仇。
<br>
<br>
<br>
<br>
<br>
<br>
<br>&nbsp;&nbsp; 卷25_1 【杂曲歌辞·轻薄篇】李益 
<br>
<br>豪不必驰千骑，雄不在垂双鞬。天生俊气自相逐， 
<br>出与雕鹗同飞翻。朝行九衢不得意，下鞭走马城西原。 
<br>忽闻燕雁一声去，回鞭挟弹平陵园。归来青楼曲未半， 
<br>美人玉色当金尊。淮阴少年不相下，酒酣半笑倚市门。 
<br>安知我有不平色，白日欲顾红尘昏。死生容易如反掌， 
<br>得意失意由一言。少年但饮莫相问，此中报仇亦报恩。
<br>
<br>
<br>&nbsp;&nbsp; 卷25_2 【杂曲歌辞·轻薄篇二首】贯休 
<br>
<br>绣林锦野，春态相压。谁家少年，马蹄蹋蹋。 
<br>斗鸡走狗夜不归，一掷赌却如花妾。惟云不颠不狂， 
<br>其名不彰，悲夫！
<br>
<br>木落萧萧，蛩鸣唧唧。不觉朱蔫脸红，霜劫鬓漆。 
<br>世途多事，泣向秋日。方吟少壮不努力，老大徒伤悲， 
<br>如何？
<br>
<br>
<br>
<br>&nbsp;&nbsp; 卷25_3 【杂曲歌辞·轻薄行】齐己 
<br>
<br>玉鞭金镫骅骝蹄，横眉吐气如虹霓。五陵春暖芳草齐， 
<br>笙歌到处花成泥。日沉月上且斗鸡，醉来莫问天高低。 
<br>伯阳道德何涕唾，仲尼礼乐徒卑栖。
<br>
<br>
<br>
<br>&nbsp;&nbsp; 卷25_4 【杂曲歌辞·灞上轻薄行】孟郊 
<br>
<br>长安无缓步，况值天景暮。相逢灞浐间，亲戚不相顾。 
<br>自叹方拙身，忽随轻薄伦。常恐失所避，化为车辙尘。 
<br>此中生白发，疾走亦未歇。
<br>
<br>
<br>
<br>&nbsp;&nbsp; 卷25_5 【杂曲歌辞·游侠篇】崔颢 
<br>
<br>少年负胆气，好勇复知机。仗剑出门去，孤城逢合围。 
<br>杀人辽水上，走马渔阳归。错落金锁甲，蒙茸貂鼠衣。 
<br>还家行且猎，弓矢速如飞。地迥鹰犬疾，草深狐兔肥。 
<br>腰间悬两绶，转眄生光辉。顾谓今日战，何如随建威。
<br>
<br>
<br>
<br>&nbsp;&nbsp; 卷25_6 【杂曲歌辞·游侠行】孟郊 
<br>
<br>壮士性刚决，火中见石裂。杀人不回头，轻生如暂别。 
<br>岂知眼有泪，肯白头上发。平生无恩酬，剑闲一百月。
<br>
<br>
<br>
<br>&nbsp;&nbsp; 卷25_7 【杂曲歌辞·侠客行】李白 
<br>
<br>赵客缦胡缨，吴钩霜雪明。银鞍照白马，飒沓如流星。 
<br>十步杀一人，千里不留行。事了拂衣去，深藏身与名。 
<br>闲过信陵饮，脱剑膝前横。将炙啖朱亥，持觞劝侯嬴。 
<br>三杯吐然诺，五岳倒为轻。眼花耳热后，意气素霓生。 
<br>救赵挥金槌，邯郸先震惊。千秋二壮士，烜赫大梁城。 
<br>纵死侠骨香，不惭世上英。谁能书阁下，白首太玄经。
<br>
<br>
<br>
<br>&nbsp;&nbsp; 卷25_8 【杂曲歌辞·侠客行】元稹 
<br>
<br>侠客不怕死，怕在事不成。事成不肯藏姓名， 
<br>我非窃贼谁夜行。白日堂堂杀袁盎，九衢草草人面青。 
<br>此客此心师海鲸，海鲸露背横沧溟。海滨分作两处生， 
<br>海鲸分海减海力。侠客有谋人不测，三尺铁蛇延二国。
<br>
<br>
<br>
<br>&nbsp;&nbsp; 卷25_9 【杂曲歌辞·侠客行】温庭筠 
<br>
<br>欲出鸿都门，阴云蔽城阙。宝剑黯如水，微红湿馀血。 
<br>白马夜频嘶，三更霸陵雪。
<br>
<br>
<br>
<br>&nbsp;&nbsp; 卷25_10 【杂曲歌辞·行行游且猎篇】李白 
<br>
<br>边城儿，生年不读一字书，但知游猎夸轻趫。 
<br>胡马秋肥宜白草，骑来蹑影何矜骄。金鞭拂云挥鸣鞘， 
<br>半酣呼鹰出远郊。弓弯满月不虚发，双鶬迸落连飞髇。 
<br>海边观者皆辟易，猛气英风振沙碛。儒生不及游侠人， 
<br>白首下帷复何益。
<br>
<br>
<br>
<br>&nbsp;&nbsp; 卷25_11 【杂曲歌辞·游子吟】孟郊 
<br>
<br>慈母手中线，游子身上衣。临行密密缝，意恐迟迟归。 
<br>谁言寸草心，报得三春晖。
<br>
<br>
<br>
<br>&nbsp;&nbsp; 卷25_12 【杂曲歌辞·游子吟】顾况 
<br>
<br>故枥思疲马，故巢思迷禽。浮云蔽我乡，踯躅游子吟。 
<br>游子悲久滞，浮云郁东岑。客堂无丝桐，落叶如秋霖。 
<br>艰哉远游子，所以悲滞淫。一为浮云词，愤塞谁能禁。 
<br>驰晖百年内，惟愿展所钦。胡为不归欤，坐使年病侵。 
<br>未老霜绕鬓，非狂火烧心。太行何艰哉，北斗不可斟。 
<br>夜晴星河出，耿耿辰与参。佳人夐青天，尺素重于金。 
<br>泬寥群动异，眇默诸境森。苔衣上闲阶，蜻蛚催寒砧。 
<br>立身计几误，道险无容针。三年不还家，万里遗锦衾。 
<br>梦魂无重阻，离忧因古今。胡为不归欤，孤负丘中琴。 
<br>腰下是何物，牵缠旷登寻。朝与名山期，夕宿楚水阴。 
<br>楚水殊演漾，名山杳岖嶔。客从洞庭来，婉娈潇湘深。 
<br>橘柚在南国，鸿雁遗秋音。下有碧草洲，上有青橘林。 
<br>引烛窥洞穴，凌波睥天琛。蒲荷影参差，凫鹤雏淋涔。 
<br>浩歌惜芳杜，散发轻华簪。胡为不归欤，泪下沾衣襟。 
<br>鸢飞戾霄汉，蝼蚁制鳝鲟。赫赫大圣朝，日月光照临。 
<br>圣主虽启迪，奇人分堙沉。层城发云韶，玉府锵球琳。 
<br>鹿鸣志丰草，况复虞人箴。
<br>
<br>
<br>
<br>&nbsp;&nbsp; 卷25_13 【杂曲歌辞·游子吟】李益 
<br>
<br>女羞夫婿荡，客耻主人贱。遭遇同众流，低回愧相见。 
<br>君非青铜镜，何事空照面。莫以衣上尘，不谓心如练。 
<br>人生当荣盛，待士勿言倦。君看白日驰，何异弦上箭。
<br>
<br>
<br>
<br>&nbsp;&nbsp; 卷25_14 【杂曲歌辞·壮士吟】贾岛 
<br>
<br>壮士不曾悲，悲即无回期。如何易水上，未歌先泪垂。
<br>
<br>
<br>
<br>&nbsp;&nbsp; 卷25_15 【杂曲歌辞·壮士行】刘禹锡 
<br>
<br>阴风振寒郊，猛虎正咆哮。徐行出烧地，连吼入黄茆。 
<br>壮士走马去，镫前弯玉弰。叱之使人立，一发如铍交。 
<br>悍睛忽星坠，飞血溅林梢。彪炳为我席，膻腥充我庖。 
<br>里中欣害除，贺酒纷号呶。明日长桥上，倾城看斩蛟。
<br>
<br>
<br>
<br>&nbsp;&nbsp; 卷25_16 【杂曲歌辞·壮士行】鲍溶 
<br>
<br>西方太白高，壮士羞病死。心知报恩处，对酒歌易水。 
<br>砂鸿嗥天末，横剑别妻子。苏武执节归，班超束书起。 
<br>山河不足重，重在遇知己。
<br>
<br>
<br>
<br>&nbsp;&nbsp; 卷25_17 【杂曲歌辞·壮士行】施肩吾 
<br>
<br>一斗之胆撑脏腑，如磥之筋碍臂骨。有时误入千人丛， 
<br>自觉一身横突兀。当今四海无烟尘，胸襟被压不得伸。 
<br>冻枭残虿我不取，污我匣里青蛇鳞。
<br>
<br>
<br>
<br>&nbsp;&nbsp; 卷25_18 【杂曲歌辞·浩歌】李贺 
<br>
<br>南风吹山作平地，帝遣天吴移海水。王母桃花千遍红， 
<br>彭祖巫咸几回死。青毛骢马参差钱，娇春杨柳含细烟。 
<br>筝人劝我金屈卮，神血未凝身问谁。不须浪饮丁督护， 
<br>世上英雄本无主。买丝绣作平原君，有酒惟浇赵州土。 
<br>漏催水咽玉蟾蜍，卫娘发薄不胜梳。看见秋眉换深绿， 
<br>二十男儿那刺促。
<br>
<br>
<br>
<br>&nbsp;&nbsp; 卷25_19 【杂曲歌辞·浩歌行】白居易 
<br>
<br>天长地久无终毕，昨夜今朝又明日。鬓发苍浪牙齿疏， 
<br>不觉身年四十七。前去五十有几年，把镜照面心茫然。 
<br>既无长绳系白日，又无大药驻朱颜。朱颜日渐不如故， 
<br>青史功名在何处。欲留年少待富贵，富贵不来年少去。 
<br>去复去兮如长河，东流赴海无回波。贤愚贵贱同归尽， 
<br>北邙冢墓高嵯峨。古来如此非独我，未死有酒且酣歌。 
<br>颜回短命伯夷饿，我今所得亦已多。功名富贵须待命， 
<br>命若不来知奈何。
<br>
<br>
<br>
<br>&nbsp;&nbsp; 卷25_20 【杂曲歌辞·归去来引】张炽 
<br>
<br>归去来，归期不可违。相见故明月，浮云共我归。
<br>
<br>
<br>
<br>&nbsp;&nbsp; 卷25_21 【杂曲歌辞·丽人曲】崔国辅 
<br>
<br>红颜称绝代，欲并真无侣。独有镜中人，由来自相许。
<br>
<br>
<br>
<br>&nbsp;&nbsp; 卷25_22 【杂曲歌辞·丽人行】杜甫 
<br>
<br>三月三日天气新，长安水边多丽人。态浓意远淑且真， 
<br>肌理细腻骨肉匀。绣罗衣裳照暮春，蹙金孔雀银麒麟。 
<br>头上何所有，翠微zc叶垂鬓唇。背后何所见，
<br>珠压腰衱稳称身。就中云幕椒房亲，赐名大国虢与秦。 
<br>紫驼之峰出翠釜，水晶之盘行素鳞。犀箸厌饫久未下， 
<br>鸾刀缕切空纷纶。黄门飞鞚不动尘，御厨丝络送八珍。 
<br>箫鼓哀吟感鬼神，宾从杂遝实要津。后来鞍马何逡巡， 
<br>当轩下马入锦茵。杨花雪落覆白蘋，青鸟飞去衔红巾。 
<br>炙手可热势绝伦，慎莫近前丞相嗔。
<br>
<br>
<br>
<br>&nbsp;&nbsp; 卷25_17 【杂曲歌辞·东飞伯劳歌】张柬之 
<br>
<br>青田白鹤丹山凤，婺女姮娥两相送。谁家绝世绮帐前， 
<br>艳粉芳脂映宝钿。窈窕玉堂褰翠幕，参差绣户悬珠箔。 
<br>绝世三五爱红妆，冶袖长裾兰麝香。春去花枝俄易改， 
<br>可叹年光不相待。
<br>
<br>
<br>
<br>&nbsp;&nbsp; 卷25_18 【杂曲歌辞·东飞伯劳歌】李峤 
<br>
<br>传书青鸟迎箫凤，巫岭荆台数通梦。谁家窈窕住园楼， 
<br>五马千金照陌头。罗裙玉佩当轩出，点翠施红竞春日。 
<br>佳人二八盛舞歌，羞将百万呈双娥。庭前芳树朝夕改， 
<br>空驻妍华欲谁待。
<br>
<br>
<br>
<br>&nbsp;&nbsp; 卷25_19 【杂曲歌辞·东飞伯劳歌】李暇 
<br>
<br>秦王龙剑燕后琴，珊瑚宝匣镂双心。谁家女儿抱香枕， 
<br>开衾灭烛愿侍寝。琼窗半上金缕帱，轻罗隐面不障羞。 
<br>青绮帏中坐相忆，红罗镜里见愁色。檐花照月莺对栖， 
<br>空将可怜暗中啼。
<br>
<br>
<br>
<br>&nbsp;&nbsp; 卷25_20 【杂曲歌辞·鸣雁行】李白 
<br>
<br>胡雁鸣，辞燕山，昨发委羽朝度关。一一衔芦枝， 
<br>南飞散落天地间，连行接翼往复还。客居烟波寄湘吴， 
<br>凌霜触雪毛体枯，畏逢矰缴惊相呼。闻弦虚坠良可吁， 
<br>君更弹射何为乎。
<br>
<br>
<br>
<br>&nbsp;&nbsp; 卷25_21 【杂曲歌辞·鸣雁行】韩愈 
<br>
<br>嗷嗷鸣雁鸣且飞，穷秋南去春北归。去寒就暖识所处， 
<br>天长地阔栖息稀。风霜酸苦稻粱微，羽毛摧落身不肥。 
<br>徘徊反顾群侣违，哀鸣欲下洲渚非。江南水阔朝云多， 
<br>草长沙软无网罗，闲飞静集鸣相和。违忧怀息性匪他， 
<br>凌风一举君谓何。
<br>
<br>
<br>
<br>&nbsp;&nbsp; 卷25_22 【杂曲歌辞·鸣雁行】鲍溶 
<br>
<br>七月朔方雁心苦，联影翻空落南土。八月江南阴复晴， 
<br>浮云绕天难夜行。羽翼劳痛心虚惊，一声相呼百处鸣。 
<br>楚童夜宿烟波侧，沙上布罗连草色。月暗风悲欲下天， 
<br>不知何处容栖息。楚童胡为伤我神，尔不曾作远行人。 
<br>江南羽族本不少，宁得网罗此客鸟。
<br>
<br>
<br>
<br>&nbsp;&nbsp; 卷25_23 【杂曲歌辞·鸣雁行】陆龟蒙 
<br>
<br>朔风动地来，吹起沙上声。闺中有边思，玉箸此时横。 
<br>莫怕儿女恨，主人烹不鸣。
<br>
<br>
<br>
<br>&nbsp;&nbsp; 卷25_24 【杂曲歌辞·空城雀】李白 
<br>
<br>嗷嗷空城雀，身计何戚促。本与鹪鹩群，不随凤凰族。 
<br>提携四黄口，饮乳未尝足。食君糠秕馀，常恐乌鸢逐。 
<br>耻涉太行险，羞营覆车粟。天命有定端，守分绝所欲。
<br>
<br>
<br>
<br>&nbsp;&nbsp; 卷25_25 【杂曲歌辞·空城雀】王建 
<br>
<br>空城雀，何不飞来人家住，空城无人种禾黍。 
<br>土间生子草间长，满地蓬蒿幸无主。近村虽有高树枝， 
<br>雨中无食长苦饥。八月小儿挟弓箭，家家畏我田头飞。 
<br>但能不出空城里，秋时百草皆有子。黄口黄口莫啾啾， 
<br>长尔得成无横死。
<br>
<br>
<br>
<br>&nbsp;&nbsp; 卷25_26 【杂曲歌辞·空城雀】聂夷中 
<br>
<br>一雀入官仓，所食能损几。所虑往损频，官仓乃害尔。 
<br>鱼网不在天，鸟网不在水。饮啄要自然，何必空城里。
<br>
<br>
<br>
<br>&nbsp;&nbsp; 卷25_27 【杂曲歌辞·空城雀】刘驾 
<br>
<br>饥啄空城土，莫近太仓粟。一粒未充肠，却入公子腹。 
<br>且吊城上骨，几曾害尔族。不闻庄辛语，今日寒芜绿。
<br>
<br>
<br>
<br>&nbsp;&nbsp; 卷25_28 【杂曲歌辞·车遥遥】孟郊 
<br>
<br>路喜到江尽，江上又通舟。舟车两无阻，何处不得游。 
<br>丈夫四方志，女子安可留。郎自别日言，无令生远愁。 
<br>旅雁忽叫月，断猿寒啼秋。此夕梦君梦，君在百城楼。 
<br>寄泪无因波，寄恨无因輈。愿为驭者手，与郎回马头。
<br>
<br>
<br>
<br>&nbsp;&nbsp; 卷25_29 【杂曲歌辞·车遥遥】张籍 
<br>
<br>征人遥遥出古城，双轮齐动驷马鸣。山川无处无归路， 
<br>念君长作万里行。野田人稀秋草绿，日暮放马车中宿。 
<br>惊麏游兔在我傍，独唱乡歌对僮仆。君家大宅凤城隅， 
<br>年年道上随行车。愿为玉銮系华轼，终日有声在君侧。 
<br>门前旧辙久已平，无由复得君消息。
<br>
<br>
<br>
<br>&nbsp;&nbsp; 卷25_30 【杂曲歌辞·车遥遥】张祜 
<br>
<br>东方曨曨车轧轧，地色不分新去辙。闺门半掩床半空， 
<br>斑斑枕花残泪红。君心若车千万转，妾身如辙遗渐远。 
<br>碧川迢迢山宛宛，马蹄在耳轮在眼。桑间女儿情不浅， 
<br>莫道野蚕能作茧。
<br>
<br>
<br>
<br>&nbsp;&nbsp; 卷25_31 【杂曲歌辞·车遥遥】胡曾 
<br>
<br>自从车马出门朝，便入空房守寂寥。玉枕夜残鱼信绝， 
<br>金钿秋尽雁书遥。脸边楚雨临风落，头上春云向日销。 
<br>芳草又衰还不至，碧天霜冷转无憀。
<br>
<br>
<br>
<br>&nbsp;&nbsp; 卷25_32 【杂曲歌辞·自君之出矣】辛弘智 
<br>
<br>自君之出矣，梁尘静不飞。思君如满月，夜夜减容晖。
<br>
<br>
<br>
<br>&nbsp;&nbsp; 卷25_33 【杂曲歌辞·自君之出矣】李康成 
<br>
<br>自君之出矣，弦吹绝无声。思君如百草，撩乱逐春生。
<br>
<br>
<br>
<br>&nbsp;&nbsp; 卷25_34 【杂曲歌辞·自君之出矣】卢仝 
<br>
<br>自君之出矣，壁上蜘蛛织。近取见妾心，夜夜无休息。 
<br>妾有双玉环，寄君表相忆。环是妾之心，玉是君之德。 
<br>驰情增悴容，蓄思损精力。玉簟寒凄凄，延想心恻恻。 
<br>风含霜月明，水泛碧天色。此水有尽时，此情无终极。
<br>
<br>
<br>
<br>&nbsp;&nbsp; 卷25_35 【杂曲歌辞·自君之出矣】雍裕之 
<br>
<br>自君之出矣，宝镜为谁明。思君如陇水，长闻呜咽声。
<br>
<br>
<br>
<br>&nbsp;&nbsp; 卷25_36 【杂曲歌辞·自君之出矣】张祜 
<br>
<br>自君之出矣，万物看成古。千寻葶苈枝，争奈长长苦。
<br>
<br>
<br>
<br>&nbsp;&nbsp; 卷25_37 【杂曲歌辞·长相思】郎大家宋氏 
<br>
<br>长相思，久离别。关山阻，风烟绝。 
<br>台上镜文销，袖中书字灭。不见君形影，何曾有欢悦。
<br>
<br>
<br>
<br>&nbsp;&nbsp; 卷25_38 【杂曲歌辞·长相思】苏颋 
<br>
<br>君不见天津桥下东流水，东望龙门北朝市。 
<br>杨柳青青宛地垂，桃红李白花参差。花参差，柳堪结， 
<br>此时忆君心断绝。
<br>
<br>
<br>
<br>&nbsp;&nbsp; 卷25_39 【杂曲歌辞·长相思三首】李白 
<br>
<br>长相思，在长安。络纬秋啼金井栏，微霜凄凄簟色寒。 
<br>孤灯不明思欲绝，卷帷望月空长叹，美人如花隔云端。 
<br>上有青冥之长天，下有绿水之波澜。天长路远魂飞苦， 
<br>梦魂不到关山难。长相思，摧心肝。
<br>
<br>日色已尽花含烟，月明欲素愁不眠。赵瑟初停凤凰柱， 
<br>蜀琴欲奏鸳鸯弦。此曲有意无人传，愿随春风寄燕然。 
<br>忆君迢迢隔青天，昔日横波目，今成流泪泉。 
<br>不信妾肠断，归来看取明镜前。
<br>
<br>美人在时花满堂，美人去后花馀床。床中绣被卷不寝， 
<br>至今三载犹闻香。香亦竟不灭，人亦竟不来。 
<br>相思黄叶落，白露点青苔。
<br>
<br>
<br>
<br>&nbsp;&nbsp; 卷25_40 【杂曲歌辞·长相思】张继 
<br>
<br>辽阳望河县，白首无由见。海上珊瑚枝，年年寄春燕。
<br>
<br>
<br>
<br>&nbsp;&nbsp; 卷25_41 【杂曲歌辞·长相思二首】令狐楚 
<br>
<br>君行登陇上，妾梦在闺中。玉箸千行落，银床一半空。
<br>
<br>绮席春眠觉，纱窗晓望迷。朦胧残梦里，犹自在辽西。
<br>
<br>
<br>
<br>&nbsp;&nbsp; 卷25_42 【杂曲歌辞·长相思】白居易 
<br>
<br>九月西风兴，月冷霜华凝。思君秋夜长，一夜魂九升。 
<br>二月东风来，草坼花心开。思君春日迟，一日肠九回。 
<br>妾住洛桥北，君住洛桥南。十五即相识，今年二十三。 
<br>有如女萝草，生在松之侧。蔓短枝苦高，萦回上不得。 
<br>人言人有愿，愿至天必成。愿作远方兽，步步比肩行。 
<br>愿作深山木，枝枝连理生。
<br>
<br>
<br>
<br>&nbsp;&nbsp; 卷25_43 【杂曲歌辞·千里思】李白 
<br>
<br>李陵没胡沙，苏武还汉家。迢迢五原关，朔雪乱边花。 
<br>一去隔绝域，思归但长嗟。鸿雁向西北，飞书报天涯。
<br>
<br>
<br>
<br>&nbsp;&nbsp; 卷25_44 【杂曲歌辞·千里思】李端 
<br>
<br>凉州风月美，遥望居延路。泛泛下天云，青青缘塞树。 
<br>燕山苏武上，海岛田横住。更是草生时，行人出门去。
<br>
<br>
<br>
<br>&nbsp;&nbsp; 卷25_45 【杂曲歌辞·行路难】卢照邻 
<br>
<br>君不见长安城北渭桥边，枯木横槎卧古田。 
<br>昔日含红复含紫，常时留雾亦留烟。春景春风花似雪， 
<br>香车玉舆恒阗咽。若个游人不竞攀，若个倡家不来折。 
<br>倡家宝袜蛟龙帔，公子银鞍千万骑。黄莺一向花娇春， 
<br>两两三三将子戏。千尺长条百尺枝，丹桂青榆相蔽亏。 
<br>珊瑚叶上鸳鸯鸟，凤凰巢里雏鹓儿。巢倾枝折凤归去， 
<br>条枯叶落狂风吹。一朝零落无人问，万古摧残君讵知。 
<br>人生贵贱无终始，倏忽须臾难久恃。谁家能驻西山日， 
<br>谁家能堰东流水。汉家陵树满秦川，行来行去尽哀怜。 
<br>自昔公卿二千石，咸拟荣华一万年。不见朱唇将白貌， 
<br>惟闻素棘与黄泉。金貂有时须换酒，玉麈但摇莫计钱。 
<br>寄言坐客神仙署，一生一死交情处。苍龙阙下君不来， 
<br>白鹤山前我应去。云间海上邈难期，赤心会合在何时。 
<br>但愿尧年一百万，长作巢由也不辞。
<br>
<br>
<br>
<br>&nbsp;&nbsp; 卷25_46 【杂曲歌辞·行路难】张纮 
<br>
<br>君不见温家玉镜台，提携抱握九重来。 
<br>君不见相如绿绮琴，一抚一拍凤凰音。人生意气须及早， 
<br>莫负当年行乐心。荆王奏曲楚妃叹，曲尽欢终夜将半。 
<br>朱楼银阁正平生，碧草青苔坐芜漫。当春对酒不须疑， 
<br>视目相看能几时。春风吹尽燕初至，此时自谓称君意。 
<br>秋露萎草鸿始归，此时衰暮与君违。人生翻覆何常足， 
<br>谁保容颜无是非。
<br>
<br>
<br>
<br>&nbsp;&nbsp; 卷25_47 【杂曲歌辞·行路难五首】贺兰进明 
<br>
<br>君不见岩下井，百尺不及泉。君不见山上蒿， 
<br>数寸凌云烟。人生相命亦如此，何苦太息自忧煎。 
<br>但愿亲友长含笑，相逢莫吝杖头钱。寒夜邀欢须秉烛， 
<br>岂得空思花柳年。
<br>
<br>君不见门前柳，荣曜暂时萧索久。君不见陌上花， 
<br>狂风吹去落谁家。谁家思妇见之叹，蓬首不梳心历乱。 
<br>盛年夫婿长别离，岁暮相逢色凋换。
<br>
<br>君不见荒树枝，春花落尽蜂不窥。君不见梁上泥， 
<br>秋风始高燕不栖。荡子从军事征战，蛾眉婵娟空守闺。 
<br>独宿自然堪下泪，况复时闻乌夜啼。
<br>
<br>君不见云间月，暂盈还复缺。君不见林下风， 
<br>声远意难穷。亲故平生欲聚散，欢娱未尽尊酒空。 
<br>自叹青青陵上柏，岁寒能与几人同。
<br>
<br>君不见东流水，一去无穷已。君不见西郊云， 
<br>日夕空氛氲。群雁裴回不能去，一雁悲鸣复失群。 
<br>人生结交在终始，莫为升沉中路分。
<br>
<br>
<br>
<br>&nbsp;&nbsp; 卷25_48 【杂曲歌辞·行路难】崔颢 
<br>
<br>君不见建章宫中金明枝，万万长条拂地垂。 
<br>二月三月花如霰，九重幽深君不见。艳彩朝含四宝宫， 
<br>香风吹入朝云殿。汉家宫女春未阑，爱此芳香朝暮看。 
<br>看去看来心不忘，攀折将安镜台上。双双素手剪不成， 
<br>两两红妆笑相向。建章昨夜起春风，一花飞落长信宫。 
<br>长信丽人见花泣，忆此珍树何嗟及。我昔初在昭阳时， 
<br>朝折暮折登玉墀。只言岁岁长相对，不寤今朝遥相思。
<br>
<br>
<br>
<br>&nbsp;&nbsp; 卷25_49 【杂曲歌辞·行路难三首】李白 
<br>
<br>金尊清酒斗十千，玉盘珍羞直万钱。停杯投箸不能食， 
<br>拔剑四顾心茫然。欲渡黄河冰塞川，将登太行雪暗天。 
<br>闲来垂钓坐溪上，忽复乘舟梦日边。行路难，行路难， 
<br>多岐路，今安在。长风破浪会有时，直挂云帆济沧海。
<br>
<br>大道如青天，我独不得出。羞逐长安社中儿， 
<br>赤鸡白狗赌梨栗。弹剑作歌奏苦声，曳裾王门不称情。 
<br>淮阴市井笑韩信，汉朝公卿忌贾生。 
<br>君不见昔时燕家重郭隗，拥篲折腰无嫌猜。 
<br>剧辛乐毅感恩分，输肝剖胆效英才。昭王白骨萦蔓草， 
<br>谁人更扫黄金台。行路难，归去来。
<br>
<br>有耳莫洗颍川水，有口莫食首阳蕨。含光混世贵无名。 
<br>何用孤高比云月。吾观自古贤达人，功成不退皆殒身。 
<br>子胥既弃吴江上，屈原终投湘水滨。陆机才多岂自保， 
<br>李斯税驾苦不早。华亭鹤唳讵可闻，上蔡苍鹰何足道。 
<br>君不见吴中张翰称达士，秋风忽忆江东行。 
<br>且乐生前一杯酒，何须身后千载名。
<br>
<br>
<br>
<br>&nbsp;&nbsp; 卷25_50 【杂曲歌辞·行路难三首】顾况 
<br>
<br>君不见古来烧水银，变作北邙山上尘。藕丝挂身在虚空， 
<br>欲落不落愁杀人。睢水英雄多血刃， 
<br>建章宫阙成灰烬。淮王身死桂枝折，徐氏一去音书绝。 
<br>行路难，行路难，生死皆由天。秦皇汉武遭下脱， 
<br>汝独何人学神仙。
<br>
<br>君不见担雪塞井徒用力，炊砂作饭岂堪吃。 
<br>一生肝胆向人尽，相识不如不相识。冬青树上挂凌霄， 
<br>岁晏花凋树不凋。凡物各自有根本，种禾终不生豆苗。 
<br>行路难，行路难，何处是平道。中心无事当富贵， 
<br>今日觉君颜色好。
<br>
<br>君不见少年头上如云发，少壮如云老如雪。 
<br>岂知灌顶有醍醐，能使清凉头不热。吕梁之水挂飞流， 
<br>鼋鼍蛟蜃不敢游。少年恃险若平地，独倚长剑凌清秋。 
<br>行路难，行路难，昔少年，今已老。前朝竹帛事皆空， 
<br>日暮牛羊古城草。
<br>
<br>
<br>
<br>&nbsp;&nbsp; 卷25_51 【杂曲歌辞·行路难】李颀 
<br>
<br>汉家名臣杨德祖，四代五公享茅土。父兄子弟绾银黄， 
<br>跃马鸣珂朝建章。火浣单衣绣方领，茱萸锦带玉盘囊。 
<br>宾客填街复满坐，片言出口生辉光。世人逐势争奔走， 
<br>沥胆隳肝惟恐后。当时一顾生青云，自谓生死长随君。 
<br>一朝谢病还乡里，穷巷苍茫绝知己。秋风落叶闭重门， 
<br>昨日论交竟谁是。薄俗嗟嗟难重陈，深山麋鹿下为邻。 
<br>鲁连所以蹈沧海，古往今来称达人。
<br>
<br>
<br>
<br>&nbsp;&nbsp; 卷25_52 【杂曲歌辞·行路难二首】高適 
<br>
<br>君不见富家翁，昔时贫贱谁比数。一朝金多结豪贵， 
<br>万事胜人健如虎。子孙成长满眼前，妻能管弦妾能舞。 
<br>自矜一朝忽如此，却笑傍人独悲苦。东邻少年安所如， 
<br>席门穷巷出无车。有才不肯学干谒，何用年年空读书。
<br>
<br>长安少年不少钱，能骑骏马鸣金鞭。五侯相逢大道边， 
<br>美人弦管争留连。黄金如斗不敢惜，片言如山莫弃捐。 
<br>安知憔悴读书者，暮宿虚台私自怜。
<br>
<br>
<br>
<br>&nbsp;&nbsp; 卷25_53 【杂曲歌辞·行路难】张籍 
<br>
<br>湘东行人长叹息，十年离家归未得。弊裘羸马苦难行， 
<br>僮仆饥寒少筋力。君不见床头黄金尽，壮士无颜色。 
<br>龙蟠泥中未有云，不能生彼升天翼。
<br>
<br>
<br>
<br>&nbsp;&nbsp; 卷25_54 【杂曲歌辞·行路难】聂夷中 
<br>
<br>莫言行路难，夷狄如中国。谓言骨肉亲，中门如异域。 
<br>出处全在人，路亦无通塞。门前两条辙，何处去不得。
<br>
<br>
<br>
<br>&nbsp;&nbsp; 卷25_55 【杂曲歌辞·行路难】韦应物 
<br>
<br>荆山之白玉兮，良工雕琢双环连，月蚀中央镜心穿。 
<br>故人赠妾初相结，恩在环中寻不绝。人情厚薄苦须臾， 
<br>昔似连环今似玦。连环可碎不可离，如何物在人自移。 
<br>上客勿遽欢，听妾歌路难。傍人见环环可怜， 
<br>不知中有长恨端。
<br>
<br>
<br>
<br>&nbsp;&nbsp; 卷25_56 【杂曲歌辞·行路难三首】柳宗元 
<br>
<br>君不见夸父逐日窥虞渊，跳踉北海超昆仑。 
<br>披霄决汉出沆漭，瞥裂左右遗星辰。须臾力尽道渴死， 
<br>狐鼠蜂蚁争噬吞。北方竫人长九寸，开口抵掌更笑喧。 
<br>啾啾饮食滴与粒，生死亦足终天年。睢盱大志少成遂， 
<br>坐使儿女相悲怜。
<br>
<br>虞衡斤斧罗千山，工命采斫杙与椽。深林土翦十取一， 
<br>百牛连鞅摧双辕。万围千寻妨道路，东西蹶倒山火焚。 
<br>遗馀毫末不见保，躝跞涧壑何当存。群材未成质已夭， 
<br>突兀gE豁空岩峦。柏梁天灾武库火，匠石狼顾相愁冤。 
<br>君不见南山栋梁益稀少，爱材养育谁复论。
<br>
<br>飞雪断道冰成梁，侯家炽炭雕玉房。蟠龙吐耀虎喙张， 
<br>熊蹲豹掷争低昂。攒峦丛崿射朱光，丹霞翠雾飘奇香。 
<br>美人四向回明珰，雪山冰谷晞太阳。星躔奔走不得止， 
<br>奄忽双燕栖虹梁。风台露榭生光饰，死灰弃置参与商。 
<br>盛时一去贵反贱，桃笙葵扇安可常。
<br>
<br>
<br>
<br>&nbsp;&nbsp; 卷25_57 【杂曲歌辞·行路难】鲍溶 
<br>
<br>玉堂向夕如无人，丝竹俨然宫商死。细人何言入君耳， 
<br>尘生金尊酒如水。君今不念岁蹉跎，雁天明明凉露多。 
<br>华灯青凝久照夜，彩童窈窕虚垂罗。入宫见妒君不察， 
<br>莫入此地出风波。此时不乐早休息，女颜易老君如何。
<br>
<br>
<br>
<br>&nbsp;&nbsp; 卷25_58 【杂曲歌辞·行路难五首】贯休 
<br>
<br>不会当时作天地，刚有多般愚与智。到头还用真宰心， 
<br>何如上下皆清气。大道冥冥不知处，那堪顿得羲和辔。 
<br>义不义兮仁不仁，拟学长生更容易。负心为炉复为火， 
<br>缘木求鱼应且止。君不见烧金炼石古帝王， 
<br>鬼火荧荧白杨里。
<br>
<br>君不见道傍废井生古木，本是骄奢贵人屋。 
<br>几度美人照影来，素绠银瓶濯纤玉。云飞雨散今如此， 
<br>绣闼雕甍作荒谷。沸渭笙歌君莫夸，不应长是西家哭。 
<br>休说遗编行者几，至竟终须合天理。败他成此亦何功， 
<br>苏张终作多言鬼。行路难，行路难，不在羊肠里。
<br>
<br>九有茫茫共尧日，浪死虚生亦非一。清净玄音竟不闻， 
<br>花眼酒肠暗如漆。或偶因片言只字登第光二亲， 
<br>又不能献可替不航要津。口谈羲轩与周孔， 
<br>履行不及屠沽人。行路难，行路难，日暮途远空悲叹。
<br>
<br>君不见道傍树有寄生枝，青青郁郁同荣衰。 
<br>无情之物尚如此，为人不及还堪悲。父归坟兮未朝夕， 
<br>已分黄金争田宅。高堂老母头似霜，心作数支泪常滴。 
<br>我闻忽如负芒刺，不独为君空叹息。古人尺布犹可缝， 
<br>浔阳义犬令人忆。寄言世上为人子，孝义团圆莫如此。 
<br>若如此，不遄死兮更何俟。
<br>
<br>君不见山高海深人不测，古往今来转青碧。 
<br>浅近轻浮莫与交，池卑只解生荆棘。谁道黄金如粪土， 
<br>张耳陈馀断消息。行路难，行路难，君自看。
<br>
<br>
<br>
<br>&nbsp;&nbsp; 卷25_59 【杂曲歌辞·行路难二首】齐己 
<br>
<br>行路难，君好看，惊波不在黤黮间， 
<br>小人心里藏奔湍。七盘九折寒崷崒，翻车倒盖犹堪出。 
<br>未似是非唇舌危，暗中潜毁平人骨。君不见楚灵均， 
<br>千古沉冤湘水滨。又不见李太白，一朝却作江南客。
<br>
<br>下浸与高盘，不为行路难。是非真险恶，翻覆作峰峦。 
<br>漆愧同时黑，朱惭巧处丹。令人畏相识，欲画白云看。
<br>
<br>
<br>
<br>&nbsp;&nbsp; 卷25_60 【杂曲歌辞·行路难】翁绶 
<br>
<br>行路艰难不复歌，故人荣达我蹉跎。双轮晚上铜梁雪， 
<br>一叶春浮瘴海波。自古要津皆若此，方今失路欲如何。 
<br>君看西汉翟丞相，凤沼朝辞暮雀罗。
<br>
<br>
<br>
<br>&nbsp;&nbsp; 卷25_61 【杂曲歌辞·行路难】薛能 
<br>
<br>何处力堪殚，人心险万端。藏山难测度，暗水自波澜。 
<br>对面如千里，回肠似七盘。已经吴坂困，欲向雁门难。 
<br>南北诚须泣，高深不可干。无因善行止，车辙得平安。
<br>
<br>
<br>
<br>&nbsp;&nbsp; 卷25_62 【杂曲歌辞·从军中行路难二首】骆宾王 
<br>
<br>君不见封狐雄虺自成群，冯深负固结妖氛。 
<br>玉玺分兵征恶少，金坛受律动将军。将军拥旄宣庙略， 
<br>战士横行静夷落。长驱一息背铜梁，直指三巴逾剑阁。 
<br>阁道岧峣上戍楼，剑门遥裔俯灵丘。邛关九折无平路， 
<br>江水双源有急流。征役无期返，他乡岁华晚。 
<br>杳杳丘陵出，苍苍林薄远。途危紫盖峰，路涩青泥坂。 
<br>去去指哀牢，行行入不毛。绝壁千里险，连山四望高。 
<br>中外分区宇，夷夏殊风土。交趾枕南荒，昆弥临北户。 
<br>川源饶毒雾，溪谷多淫雨。行潦四时流，崩查千岁古。 
<br>漂梗飞蓬不自安，扪藤引葛度危峦。昔时闻道从军乐， 
<br>今日方知行路难。苍江绿水东流驶，炎洲丹徼南中地。 
<br>南中南斗映星河，秦川秦塞阻烟波。三春边地风光少， 
<br>五月泸中瘴疠多。朝驱疲斥候，夕息倦谁何。 
<br>向月弯繁弱，连星转太阿。重义轻生怀一顾， 
<br>东伐西征凡几度。夜夜朝朝斑鬓新，年年岁岁戎衣故。 
<br>灞城隅，滇池水，天涯望转积，地际行无已。 
<br>徒觉炎凉节物非，不知关山千万里。弃置勿重陈， 
<br>重陈多苦辛。且悦清笳杨柳曲，讵忆芳园桃李人。 
<br>绛节朱旗分白羽，丹心白刃酬明主。但令一技君王识， 
<br>谁惮三边征战苦。行路难，行路难，岐路几千端。 
<br>无复归云凭短翰，望日想长安。
<br>
<br>君不见玉关尘色暗边亭，铜鞮杂虏寇长城。 
<br>天子按剑征馀勇，将军受脤事横行。七德龙韬开玉帐， 
<br>千里鼍鼓叠金钲。阴山苦雾埋高垒，交河孤月照连营。 
<br>连营去去无穷极，拥旆遥遥过绝国。阵云朝结晦天山， 
<br>寒沙夕涨迷疏勒。龙鳞水上开鱼贯，马首山前振雕翼。 
<br>长驱万里詟祁连，分麾三命武功宣。百发乌号遥碎柳， 
<br>七尽龙文迥照莲。春来秋去移灰琯，兰闺柳市芳尘断。 
<br>雁门迢递尺书稀，鸳被相思双带缓。行路难。 
<br>誓令氛祲静皋兰。但使封侯龙额贵，讵随中妇凤楼寒。
<br>
<br>
<br>
<br>&nbsp;&nbsp; 卷25_63 【杂曲歌辞·变行路难】王昌龄 
<br>
<br>向晚横吹悲，风动马嘶合。前驱引旗节，千重阵云匝。 
<br>单于下阴山，砂砾空飒飒。封侯取一战，岂复念闺阁。
<br>
<br>
<br>
<br>&nbsp;&nbsp;卷26_1 【杂曲歌辞·古别离】沈佺期 
<br>
<br>白水东悠悠，中有西行舟。舟行有返棹，水去无还流。 
<br>奈何生别者，戚戚怀远游。远游谁当惜，所悲会难收。 
<br>自君间芳屣，青阳四五遒。皓月掩兰室，光风虚蕙楼。 
<br>相思无明晦，长叹累冬秋。离居分迟暮，驾高何淹留。
<br>
<br>
<br>&nbsp;&nbsp; 卷26_2 【杂曲歌辞·古别离】孟云卿 
<br>
<br>朝日上高台，离人怨秋草。但见万里天，不见万里道。 
<br>君行本遥远，苦乐良难保。宿昔梦同衾，忧心梦颠倒。 
<br>含酸欲谁诉，转转伤怀抱。结发年已迟，征行去何早。 
<br>寒暄有时谢，憔悴难再好。人皆算年寿，死者何曾老。 
<br>少壮无见期，水深风浩浩。
<br>
<br>
<br>
<br>&nbsp;&nbsp; 卷26_3 【杂曲歌辞·古别离】李益 
<br>
<br>双剑欲别风凄然，雌沉水底雄上天。江回汉转两不见， 
<br>云交雨合知何年。古来万事皆由命，何用临岐苦涕涟。
<br>
<br>
<br>
<br>&nbsp;&nbsp; 卷26_4 【杂曲歌辞·古别离二首】于濆 
<br>
<br>入室少情意，出门多路岐。黄鹤有归日，荡子无还时。 
<br>人谁无分命，妾身何太奇。君为东南风，妾作西北枝。 
<br>青楼邻里妇，终年画长眉。自倚对良匹，笑妾空罗帏。
<br>
<br>郎本东家儿，妾本西家女。对门中道间，终谓无离阻。 
<br>岂知中道间，遣作空闺主。自是爱封侯，非关备胡虏。 
<br>知子去从军，何处无良人。
<br>
<br>
<br>
<br>&nbsp;&nbsp; 卷26_5 【杂曲歌辞·古别离二首】李端 
<br>
<br>水国叶黄时，洞庭霜落夜。行舟闻商估，宿在枫林下。 
<br>此地送君还，茫茫似梦间。后期知几日，前路转多山。 
<br>巫峡通湘浦，迢迢隔云雨。天晴见海樯，月落闻津鼓。 
<br>人老自多愁，水深难急流。清宵歌一曲，白首对汀洲。
<br>
<br>与君桂阳别，令君岳阳待。后事忽差池，前期日空在。 
<br>木落雁嗷嗷，洞庭波浪高。远山云似盖，极浦树如毫。 
<br>朝发能几里，暮来风又起。如何两处愁，皆在孤舟里。 
<br>昨夜天月明，长川寒且清。菊花开欲尽，荠菜拍来生。 
<br>下江帆势速，五两遥相逐。欲问去时人，知投何处宿。 
<br>空令猿啸时，泣对湘潭竹。
<br>
<br>
<br>
<br>&nbsp;&nbsp; 卷26_6 【杂曲歌辞·古别离】王缙 
<br>
<br>下阶欲离别，相对映兰丛。含辞未及吐，泪落兰丛中。 
<br>高堂静秋日，罗衣飘暮风。谁能待明月，回首见床空。
<br>
<br>
<br>
<br>&nbsp;&nbsp; 卷26_7 【杂曲歌辞·古别离】皎然 
<br>
<br>太湖三山口，吴王在时道。寂寞千载心，无人见春草。 
<br>谁堪缄怨者，持此伤怀抱。孤舟畏狂风，一点宿烟岛。 
<br>望所思兮若何，月荡漾兮空波。云离离兮北断， 
<br>雁眇眇兮南多。身去兮天畔，心折兮湖岸。 
<br>春山胡为兮塞路，使我归梦兮撩乱。
<br>
<br>
<br>
<br>&nbsp;&nbsp; 卷26_8 【杂曲歌辞·古别离】聂夷中 
<br>
<br>欲别牵郎衣，问郎游何处。不恨归日迟，莫向临邛去。
<br>
<br>
<br>
<br>&nbsp;&nbsp; 卷26_9 【杂曲歌辞·古别离二首】施肩吾 
<br>
<br>古人谩歌西飞燕，十年不见狂夫面。三更风作切梦刀， 
<br>万转愁成系肠线。所嗟不及牛女星，一年一度得相见。
<br>
<br>老母别爱子，少妻送征郎。血流既四面，乃亦断二肠。 
<br>不愁寒无衣，不怕饥无粮。惟恐征战不还乡， 
<br>母化为鬼妻为孀。
<br>
<br>
<br>
<br>&nbsp;&nbsp; 卷26_10 【杂曲歌辞·古别离】吴融 
<br>
<br>紫燕黄鹄虽别离，一举千里何难追。犹闻啼风与叫月， 
<br>流连断续令人悲。赋情更有深缱绻，碧甃千寻尚为浅。 
<br>蟾蜍正向清夜流，蛱蝶须教堕丝罥。莫道断丝不可续， 
<br>丹穴凤凰胶不远。草草通流水不回，海上两潮长不返。
<br>
<br>
<br>
<br>&nbsp;&nbsp; 卷26_11 【杂曲歌辞·古离别】王適 
<br>
<br>昔岁惊杨柳，高楼悲独守。今年芳树枝，孤栖怨别离。 
<br>珠帘昼不卷，罗幔晓长垂。苦调琴先觉，愁容镜独知。 
<br>频来雁度无消息，罢去鸳文何用织。夜还罗帐空有情， 
<br>春著裙腰自无力。青轩桃李落纷纷，紫庭兰蕙日氛氲。 
<br>已能憔悴今如此，更复含情一待君。
<br>
<br>
<br>
<br>&nbsp;&nbsp; 卷26_12 【杂曲歌辞·古离别】常理 
<br>
<br>君御狐白裘，妾居缃绮帱。粟钿金夹膝，花错玉搔头。 
<br>离别生庭草，征行断戍楼。蟏蛸网清曙，菡萏落红秋。 
<br>小胆空房怯，长眉满镜愁。为传儿女意，不用远封侯。
<br>
<br>
<br>
<br>&nbsp;&nbsp; 卷26_13 【杂曲歌辞·古离别】姚系 
<br>
<br>凉风已袅袅，露重木兰枝。独上高楼望，行人远不知。 
<br>轻寒入洞户，明月满秋池。燕去鸿方至，年年是别离。
<br>
<br>
<br>
<br>&nbsp;&nbsp; 卷26_14 【杂曲歌辞·古离别】张彪 
<br>
<br>离别无远近，事欢情亦悲。不闻车轮声，后会将何时。 
<br>去日忘寄书，来日乖前期。纵知明当还，一夕千万思。
<br>
<br>
<br>
<br>&nbsp;&nbsp; 卷26_15 【杂曲歌辞·古离别】赵微明 
<br>
<br>违别未几日，一日如三秋。犹疑望可见，日日上高楼。 
<br>惟见分手处，白蘋满芳洲。寸心宁死别，不忍生离愁。
<br>
<br>
<br>
<br>&nbsp;&nbsp; 卷26_16 【杂曲歌辞·古离别二首】孟郊 
<br>
<br>松山云缭绕，萍路水分离。云去有归日，水分无合时。 
<br>春芳役双眼，春色柔四支。杨柳织别愁，千条万条丝。
<br>
<br>山川古今路，纵横无断绝。来往天地间，人皆有离别。 
<br>行衣未束带，中肠已先结。不用看镜中，自知生白发。 
<br>欲陈去留意，声向言前咽。愁结填心胸，茫茫若为说。 
<br>荒郊烟莽苍，旷野风凄切。处处得相随，人那不如月。
<br>
<br>
<br>
<br>&nbsp;&nbsp; 卷26_17 【杂曲歌辞·古离别】顾况 
<br>
<br>西江上，风动麻姑嫁时浪。 
<br>西山为水水为尘，不是人间离别人。
<br>
<br>
<br>
<br>&nbsp;&nbsp; 卷26_18 【杂曲歌辞·古离别】贯休 
<br>
<br>离恨如旨酒，古今饮皆醉。只恐长江水，尽是儿女泪。 
<br>伊余非此辈，送人空把臂。他日再相逢，清风动天地。
<br>
<br>
<br>
<br>&nbsp;&nbsp; 卷26_19 【杂曲歌辞·古离别】韦庄 
<br>
<br>晴烟漠漠柳毵毵，不那离情酒半酣。
<br>更把马鞭云外指，断肠春色在江南。
<br>
<br>
<br>
<br>&nbsp;&nbsp; 卷26_20 【杂曲歌辞·生别离】孟云卿 
<br>
<br>结发生别离，相思复相保。何知日已久，五变庭中草。 
<br>眇眇天海途，悠悠吴江岛。但恐不出门，出门无远道。 
<br>远道行既难，家贫衣服单。严风吹积雪，晨起鼻何酸。 
<br>人生各有恋，岂不怀所安。分明天上日，生死誓同欢。
<br>
<br>
<br>
<br>&nbsp;&nbsp; 卷26_21 【杂曲歌辞·生别离】白居易 
<br>
<br>食檗不易食梅难，檗能苦兮梅能酸。未如生别之为难， 
<br>苦在心兮酸在肝。晨鸡载鸣残月没，征马重嘶行人出。 
<br>回看骨肉哭一声，梅酸檗苦甘如蜜。黄河水白黄云秋， 
<br>行人河边相对愁。天寒野旷何处宿，棠梨叶战风飕飕。 
<br>生离别，生离别，忧从中来无断绝。忧积心劳血气衰， 
<br>未年三十生白发。
<br>
<br>
<br>
<br>&nbsp;&nbsp; 卷26_22 【杂曲歌辞·远别离】李白 
<br>
<br>远别离，古有皇英之二女，乃在洞庭之南，潇湘之浦。 
<br>海水直下万里深，谁人不言此离苦。日惨惨兮云冥冥， 
<br>猩猩啼烟兮鬼啸雨。我纵言之将何补？ 
<br>皇穹窃恐不照余之忠诚，雷冯冯兮欲吼怒。 
<br>尧舜当之亦禅禹。君失臣兮龙为鱼，权归臣兮鼠变虎。 
<br>或云尧幽囚，舜野死，九疑联绵皆相似， 
<br>重瞳孤坟竟何是。帝子泣兮绿云间，随风波兮去无还。 
<br>恸哭兮远望，见苍梧之深山。苍梧山崩湘水绝， 
<br>竹上之泪乃可灭。
<br>
<br>
<br>
<br>&nbsp;&nbsp; 卷26_23 【杂曲歌辞·远别离】张籍 
<br>
<br>莲叶团团杏花拆，长江鲤鱼鳍鬣赤。念君少年弃亲戚， 
<br>千里万里独为客。谁言远别心不易，天星坠地能为石。 
<br>几时断得城南陌，勿使居人有行役。
<br>
<br>
<br>
<br>&nbsp;&nbsp; 卷26_24 【杂曲歌辞·远别离二首】令狐楚 
<br>
<br>杨柳黄金穗，梧桐碧玉枝。春来消息断，早晚是归时。
<br>
<br>玳织鸳鸯履，金装翡翠簪。畏人相问著，不拟到城南。
<br>
<br>
<br>
<br>&nbsp;&nbsp; 卷26_25 【杂曲歌辞·久别离】李白 
<br>
<br>别来几春未还家，玉窗五见樱桃花。况有锦字书， 
<br>开缄使人嗟。至此肠断彼心绝，云鬟绿鬓罢揽结， 
<br>愁如回飙乱白雪。去年寄书报阳台，今年寄书重相催。 
<br>胡为东风为我吹行云，使西来；待来竟不来， 
<br>落花寂寂委青苔。
<br>
<br>
<br>
<br>&nbsp;&nbsp; 卷26_26 【杂曲歌辞·新别离】戴叔伦 
<br>
<br>手把杏花枝，未曾经别离。黄昏掩闺后，寂寞自心知。
<br>
<br>
<br>
<br>&nbsp;&nbsp; 卷26_27 【杂曲歌辞·今别离】崔国辅 
<br>
<br>送别未能旋，相望连水口。船行欲映洲，几度急摇手。
<br>
<br>
<br>
<br>&nbsp;&nbsp; 卷26_28 【杂曲歌辞·暗别离】刘氏瑶 
<br>
<br>槐花结子桐叶焦，单飞越鸟啼青霄。翠轩辗云轻遥遥， 
<br>燕脂泪迸红线条。瑶草歇芳心耿耿，玉佩无声画屏冷。 
<br>朱弦暗断不见人，风动花枝月中影。青鸾脉脉西飞去， 
<br>海阔天高不知处。
<br>
<br>
<br>
<br>&nbsp;&nbsp; 卷26_29 【杂曲歌辞·潜别离】白居易 
<br>
<br>不得哭，潜别离。不得语，暗相思。两心之外无人知。 
<br>深笼夜锁独栖鸟，利剑春断连理枝。河水虽浊有清日， 
<br>乌头虽黑有白时。惟有潜离与暗别，彼此甘心无后期。
<br>
<br>
<br>
<br>&nbsp;&nbsp; 卷26_30 【杂曲歌辞·别离曲】张籍 
<br>
<br>行人结束出门去，马蹄几时踏门路。忆昔君初纳彩时， 
<br>不言身属辽阳戍。早知今日当别离，成君家计良为谁。 
<br>男儿生身自有役，那得误我少年时。不如逐君征战死， 
<br>谁能独老空闺里。
<br>
<br>
<br>
<br>&nbsp;&nbsp; 卷26_31 【杂曲歌辞·别离曲】陆龟蒙 
<br>
<br>丈夫非无泪，不洒离别间。仗剑对尊酒，耻为游子颜。 
<br>蝮蛇一螫手，壮士疾解腕。所思在功名，离别何足叹。
<br>
<br>
<br>
<br>&nbsp;&nbsp; 卷26_32 【杂曲歌辞·西洲曲】温庭筠 
<br>
<br>悠悠复悠悠，昨日下西洲。西洲风色好，遥见武昌楼。 
<br>武昌何郁郁，侬家定无匹。小妇被流黄，登楼抚瑶瑟。 
<br>朱弦繁复轻，素手直凄清。一弹三四解，掩抑似含情。 
<br>南楼登且望，西江广复平。艇子摇两桨，催过石头城。 
<br>门前乌臼树，惨澹天将曙。鹍鵊飞复还，郎随早帆去。 
<br>回头语同伴，定复负情侬。去帆不安幅，作抵使西风。 
<br>他日相寻索，莫作西洲客。西洲人不归，春草年年碧。
<br>
<br>
<br>
<br>&nbsp;&nbsp; 卷26_33 【杂曲歌辞·荆州乐】李白 
<br>
<br>白帝城边足风波，瞿塘五月谁敢过。荆州麦熟茧成蛾， 
<br>缫丝忆君头绪多。拨谷飞鸣奈妾何。
<br>
<br>
<br>
<br>&nbsp;&nbsp; 卷26_34 【杂曲歌辞·荆州乐二首】刘禹锡 
<br>
<br>渚宫杨柳暗，麦城朝雉飞。可怜踏青伴，乘暖著轻衣。
<br>
<br>今日好南风，商旅相催发。沙头樯竿上，始见春江阔。
<br>
<br>
<br>
<br>&nbsp;&nbsp; 卷26_35 【杂曲歌辞·荆州泊】李端 
<br>
<br>南楼西下时，月里闻来棹。桂水舳舻回，荆州津济闹。 
<br>移帷望星汉，引带思容貌。今夜一江人，惟应妾身觉。
<br>
<br>
<br>
<br>&nbsp;&nbsp; 卷26_36 【杂曲歌辞·纪南歌】刘禹锡 
<br>
<br>风烟纪南城，尘土荆门路。天寒猎兽者，走上樊姬墓。
<br>
<br>
<br>
<br>&nbsp;&nbsp; 卷26_37 【杂曲歌辞·宜城歌】刘禹锡 
<br>
<br>野水绕空城，行尘起孤驿。花台侧生树，石碣阳镌额。 
<br>靡靡度行人，温风吹宿麦。
<br>
<br>
<br>
<br>&nbsp;&nbsp; 卷26_38 【杂曲歌辞·长干曲四首】崔颢 
<br>
<br>君家定何处，妾住在横塘。停舟暂借问，或恐是同乡。
<br>
<br>家临九江水，去来九江侧。同是长干人，生小不相识。
<br>
<br>下渚多风浪，莲舟渐觉稀。那能不相待，独自逆潮归。
<br>
<br>三江潮水急，五湖风浪涌。由来花性轻，莫畏莲舟重。
<br>
<br>
<br>
<br>&nbsp;&nbsp; 卷26_39 【杂曲歌辞·长干行二首】李白 
<br>
<br>妾发初覆额，折花门前剧。郎骑竹马来，绕床弄青梅。 
<br>同居长干里，两小无嫌猜。十四为君妇，羞颜尚不开。 
<br>低头向暗壁，千唤不一回。十五始展眉，愿同尘与灰。 
<br>常存抱柱信，岂上望夫台。十六君远行，瞿塘滟预堆。 
<br>五月不可触，猿鸣天上哀。门前迟行迹，一一生绿苔。 
<br>苔深不能扫，落叶秋风早。八月蝴蝶来，双飞西园草。 
<br>感此伤妾心，坐愁红颜老。早晚下三巴，预将书报家。 
<br>相迎不道远，直至长风沙。
<br>
<br>忆妾深闺里，烟尘不曾识。嫁与长干人，沙头候风色。 
<br>五月南风兴，思君在巴陵。八月西风起，想君发扬子。 
<br>去来悲如何，见少别离多。湘潭几日到，妾梦越风波。 
<br>昨夜狂风度，吹折江头树。淼淼暗无边，行人在何处。 
<br>北客真王公，朱衣满江中。日暮来投宿，数朝不肯东。 
<br>好乘浮云骢，佳期兰渚东。鸳鸯绿浦上，翡翠锦屏中。 
<br>自怜十五馀，颜色桃李红。那作商人妇，愁水复愁风。
<br>
<br>
<br>
<br>&nbsp;&nbsp; 卷26_40 【杂曲歌辞·长干行】张潮 
<br>
<br>婿贫如珠玉，婿富如埃尘。贫时不忘旧，富贵多宠新。 
<br>妾本富家女，与君为偶匹。惠好一何深，中门不曾出。 
<br>妾有绣衣裳，葳蕤金缕光。念君贫且贱，易此从远方。 
<br>远方三千里，发去悔不已。日暮情更来，空望去时水。 
<br>孟夏麦始秀，江上多南风。商贾归欲尽，君今尚巴东。 
<br>巴东有巫山，窈窕神女颜。常恐游此山，果然不知还。
<br>
<br>
<br>
<br>&nbsp;&nbsp; 卷26_41 【杂曲歌辞·小长干曲】崔国辅 
<br>
<br>月暗送湖风，相寻路不通。菱歌唱不辍，知在此塘中。
<br>
<br>
<br>
<br>&nbsp;&nbsp; 卷26_42 【杂曲歌辞·杞梁妻】贯休 
<br>
<br>秦之无道兮四海枯，筑长城兮遮北胡。筑人筑土一万里， 
<br>杞梁贞妇啼呜呜。上无父兮中无夫，下无子兮孤复孤。 
<br>一号城崩塞色苦，再号杞梁骨出土。疲魂饥魄相逐归， 
<br>陌上少年莫相非。
<br>
<br>
<br>
<br>&nbsp;&nbsp; 卷26_43 【杂曲歌辞·卢女曲】崔颢 
<br>
<br>二月春来半，宫中日渐长。柳垂金屋暖，花覆玉楼香。 
<br>拂匣先临镜，调笙更炙簧。还将卢女曲，夜夜奉君王。
<br>
<br>
<br>
<br>&nbsp;&nbsp; 卷26_44 【杂曲歌辞·卢姬篇】崔颢 
<br>
<br>卢姬小小魏王家，绿鬓红唇桃李花。魏玉绮楼十二重， 
<br>水精帘箔绣芙蓉。白玉阑干金作柱，楼上朝朝学歌舞。 
<br>前堂后堂罗袖人，南窗北窗花发春。翠幌珠帘斗弦管， 
<br>一奏一弹云欲断。君王日晚下朝归，鸣环佩玉生光辉。 
<br>人生今日得骄贵，谁道卢姬身细微。
<br>
<br>
<br>
<br>&nbsp;&nbsp; 卷26_45 【杂曲歌辞·邯郸才人嫁为厮养卒妇】李白 
<br>
<br>妾本丛台女，扬蛾入丹阙。自倚颜如花，宁知有凋歇。 
<br>一辞玉阶下，去若朝云没。每忆邯郸城，深宫梦秋月。 
<br>君王不可见，惆怅至明发。
<br>
<br>
<br>
<br>&nbsp;&nbsp; 卷26_46 【杂曲歌辞·杨白花】柳宗元 
<br>
<br>杨白花，风吹度江水。坐令宫树无颜色， 
<br>摇荡春光千万里。茫茫晓日下长秋，哀歌未断城鸦起。
<br>
<br>
<br>
<br>&nbsp;&nbsp; 卷26_47 【杂曲歌辞·茱萸女】万楚 
<br>
<br>山阴柳家女，九日采茱萸。复得东邻伴，双为陌上姝。 
<br>插花向高髻，结子置长裾。作性恒迟缓，非关诧丈夫。 
<br>平明折林树，日入反城隅。侠客邀罗袖，行人挑短书。 
<br>蛾眉自有主，年少莫踟蹰。
<br>
<br>
<br>
<br>&nbsp;&nbsp; 卷26_48 【杂曲歌辞·于阗采花】李白 
<br>
<br>于阗采花人，自言花相似。明妃一朝西入胡， 
<br>胡中美女多羞死。乃知汉地多名姝，胡中无花可方比。 
<br>丹青能令丑者妍，无盐翻在深宫里。 
<br>自古妒蛾眉，胡沙埋皓齿。
<br>
<br>
<br>
<br>&nbsp;&nbsp; 卷26_49 【杂曲歌辞·秦女卷衣】李白 
<br>
<br>天子居未央，妾侍卷衣裳。顾无紫宫宠，敢拂黄金床。 
<br>水至亦不去，熊来尚可当。微身奉日月，飘若萤火光。 
<br>愿君采葑菲，无以下体妨。
<br>
<br>
<br>
<br>&nbsp;&nbsp; 卷26_50 【杂曲歌辞·爱妾换马】张祜 
<br>
<br>一面妖桃千里蹄，娇姿骏骨价应齐。乍牵玉勒辞金栈， 
<br>催整花钿出绣闺。去日岂无沾袂泣，归时还有顿衔嘶。 
<br>婵娟躞蹀春风里，挥手摇鞭杨柳堤。
<br>
<br>绮阁香销华厩空，忍将行雨换追风。休怜柳叶双眉翠， 
<br>却爱桃花两耳红。侍宴永辞春色里，趁朝休立漏声中。 
<br>恩劳未尽情先尽，暗泣嘶风两意同。
<br>
<br>
<br>
<br>&nbsp;&nbsp; 卷26_51 【杂曲歌辞·枯鱼过河泣】李白 
<br>
<br>白龙改常服，偶被豫且制。谁使尔为鱼，徒劳诉天帝。 
<br>作书报鲸鲵，勿恃风涛势。涛落归泥沙，翻遭蝼蚁噬。 
<br>万乘慎出入，柏人以为诫。
<br>
<br>
<br>
<br>&nbsp;&nbsp; 卷26_52 【杂曲歌辞·饮酒乐】聂夷中 
<br>
<br>日月似有事，一夜行一周。草木犹须老，人生得无愁。 
<br>一饮解百结，再饮破百忧。白发欺贫贱，不入醉人头。 
<br>我愿东海水，尽向杯中流。安得阮步兵，同入醉乡游。
<br>
<br>
<br>
<br>&nbsp;&nbsp; 卷26_53 【杂曲歌辞·王孙游】崔国辅 
<br>
<br>自与王孙别，频看黄鸟飞。应由春草误，著处不成归。
<br>
<br>
<br>
<br>&nbsp;&nbsp; 卷26_54 【杂曲歌辞·发白马】李白 
<br>
<br>将军发白马，旌节渡黄河。箫鼓聒川岳，沧溟涌洪波。 
<br>武安有振瓦，易水无寒歌。铁骑若雪山，饮流涸滹沱。 
<br>扬兵猎月窟，转战略朝那。倚剑登燕然，边峰列嵯峨。 
<br>萧条万里外，耕作五原多。一扫清大漠，包虎戢金戈。
<br>
<br>
<br>
<br>&nbsp;&nbsp; 卷26_55 【杂曲歌辞·结袜子】李白 
<br>
<br>燕南壮士吴门豪，筑中置铅鱼隐刀。
<br>感君恩重许君命，泰山一掷轻鸿毛。
<br>
<br>
<br>
<br>&nbsp;&nbsp; 卷26_56 【杂曲歌辞·沐浴子】李白 
<br>
<br>沐芳莫弹冠，浴兰莫振衣。处世忌太洁，志人贵藏辉。 
<br>沧浪有钓叟，吾与尔同归。
<br>
<br>
<br>
<br>&nbsp;&nbsp; 卷26_57 【杂曲歌辞·三台二首】韦应物 
<br>
<br>一年一年老去，明日后日花开。 
<br>未报长安平定，万国岂得衔杯。
<br>
<br>冰泮寒塘始绿，雨馀百草皆生。 
<br>朝来门閤无事，晚下高斋有情。
<br>
<br>
<br>
<br>&nbsp;&nbsp; 卷26_58 【杂曲歌辞·上皇三台】韦应物 
<br>
<br>不寐倦长更，披衣出户行。月寒秋竹冷，风切夜窗声。
<br>
<br>
<br>
<br>&nbsp;&nbsp; 卷26_59 【杂曲歌辞·突厥三台】韦应物 
<br>
<br>雁门山上雁初飞，马邑阑中马正肥。
<br>日旰山西逢驿使，殷勤南北送征衣。
<br>
<br>
<br>
<br>&nbsp;&nbsp; 卷26_60 【杂曲歌辞·宫中三台二首】王建 
<br>
<br>鱼藻池边射鸭，芙蓉园里看花。 
<br>日色柘袍相似，不著红鸾扇遮。
<br>
<br>池北池南草绿，殿前殿后花红。 
<br>天子千年万岁，未央明月清风。
<br>
<br>
<br>
<br>&nbsp;&nbsp; 卷26_61 【杂曲歌辞·江南三台四首】王建 
<br>
<br>扬州桥边小妇，长干市里商人。 
<br>三年不得消息，各自拜鬼求神。
<br>
<br>青草湖边草色，飞猿岭上猿声。 
<br>万里三湘客到，有风有雨人行。
<br>
<br>树头花落花开，道上人去人来。 
<br>朝愁暮愁即老，百年几度三台。
<br>
<br>闻身强健且为，头白齿落难追。 
<br>准拟百年千岁，能得几许多时。
<br>
<br>
<br>
<br>&nbsp;&nbsp; 卷26_62 【杂曲歌辞·筑城曲】张籍 
<br>
<br>筑城去，千人万人齐抱杵。重重土坚试行锥， 
<br>军吏执鞭催作迟。来时一年深碛里，著尽短衣渴无水。 
<br>力尽不得抛杵声，杵声未定人皆死。家家养男当门户， 
<br>今日作君城下土。
<br>
<br>
<br>
<br>&nbsp;&nbsp; 卷26_63 【杂曲歌辞·筑城曲五解】元稹 
<br>
<br>年年塞下丁，长作出塞兵。自从冒顿强，官筑遮虏城。
<br>
<br>筑城须努力，城高遮得贼。但恐贼路多，有城遮不得。
<br>
<br>丁口传父口，莫问城坚不。平城被虏围，汉劚城墙走。
<br>
<br>因兹虏请和，虏往骑来多。半疑兼半信，筑城犹嵯峨。
<br>
<br>筑城安敢烦，愿听丁一言。请筑鸿胪寺，兼愁虏出关。
<br>
<br>
<br>
<br>&nbsp;&nbsp; 卷26_64 【杂曲歌辞·筑城曲】陆龟蒙 
<br>
<br>城上一掊土，手中千万杵。筑城畏不坚，坚城在何处。 
<br>莫叹筑城劳，将军要却敌。城高功亦高，尔命何处惜。
<br>
<br>
<br>
<br>&nbsp;&nbsp; 卷26_65 【杂曲歌辞·湖阴曲】温庭筠 
<br>
<br>祖龙黄须珊瑚鞭，铁骢金面青连钱。虎髯拔剑欲成梦， 
<br>日压贼营如血鲜。海旗风急惊眠起，甲重光摇照湖水。 
<br>苍黄追骑尘外归，森索妖星阵前死。五陵愁碧春萋萋， 
<br>灞川玉马空中嘶。羽书如电入青琐，雪腕如捶催画鞞。 
<br>白虬天子金煌铓，高临帝座回龙章。吴波不动楚山晚， 
<br>花压阑干春昼长。
<br>
<br>
<br>
<br>&nbsp;&nbsp; 卷26_66 【杂曲歌辞·无愁果有愁曲】李商隐 
<br>
<br>东有青龙西白虎，中含福皇包世度。玉壶渭水笑清潭， 
<br>凿天不到牵牛处。骐驎踏云天马狞，牛山撼碎珊瑚声。 
<br>秋娥点滴不成泪，十二玉楼无故钉。推烟唾月抛千里， 
<br>十番红桐一行死。白杨别屋鬼迷人，空留暗记如蚕纸。 
<br>日暮向风牵短丝，血凝血散今谁是。
<br>
<br>
<br>
<br>&nbsp;&nbsp; 卷26_67 【杂曲歌辞·起夜来】施肩吾 
<br>
<br>香销连理带，尘覆合欢杯。懒卧相思枕，愁吟起夜来。
<br>
<br>
<br>
<br>&nbsp;&nbsp; 卷26_68 【杂曲歌辞·起夜半】聂夷中 
<br>
<br>念远心如烧，不觉中夜起。桃花带露泛，立在月明里。
<br>
<br>
<br>
<br>&nbsp;&nbsp; 卷26_69 【杂曲歌辞·独不见】沈佺期 
<br>
<br>卢家小妇郁金堂，海燕双栖玳瑁梁。九月寒砧催下叶， 
<br>十年征戍忆辽阳。白狼河北音书断，丹凤城南秋夜长。 
<br>谁知含愁独不见，使妾明月照流黄。
<br>
<br>
<br>
<br>&nbsp;&nbsp; 卷26_70 【杂曲歌辞·独不见】王训 
<br>
<br>日晚宜春暮，风软上林朝。对酒近初节，开楼荡夜娇。 
<br>石桥通小涧，竹路上青霄。持底谁见许，长愁成细腰。
<br>
<br>
<br>
<br>&nbsp;&nbsp; 卷26_71 【杂曲歌辞·独不见】杨巨源 
<br>
<br>东风艳阳色，柳绿花如霰。竞理同心鬟，争持合欢扇。 
<br>香传贾娘手，粉离何郎面。最恨卷帘时，含情独不见。
<br>
<br>
<br>
<br>&nbsp;&nbsp; 卷26_72 【杂曲歌辞·独不见】李白 
<br>
<br>白马谁家子，黄龙边塞儿。天山三丈雪，岂是远行时。 
<br>春蕙忽秋草，莎鸡鸣曲池。风催寒棕响，月入霜闺悲。 
<br>忆与君别年，种桃齐蛾眉。桃今百馀尺，花落成枯枝。 
<br>终然独不见，流泪空自知。
<br>
<br>
<br>
<br>&nbsp;&nbsp; 卷26_73 【杂曲歌辞·独不见】戴叔伦 
<br>
<br>前宫路非远，旧苑春将遍。玉户看早梅，雕梁数归燕。 
<br>身轻逐舞袖，香暖传歌扇。自和秋风词，长侍昭阳殿。 
<br>谁信后庭人，年年独不见。
<br>
<br>
<br>
<br>&nbsp;&nbsp; 卷26_74 【杂曲歌辞·独不见】胡曾 
<br>
<br>玉关一自有氛埃，年少从军竟未回。门外尘凝张乐榭， 
<br>水边香灭按歌台。窗残夜月人何处，帘卷春风燕复来。 
<br>万里寂寥音信绝，寸心争忍不成灰。
<br>
<br>
<br>
<br>&nbsp;&nbsp; 卷26_75 【杂曲歌辞·携手曲】田娥 
<br>
<br>携手共惜芳菲节，莺啼锦花满城阙。行乐逶迤念容色， 
<br>色衰只恐君恩歇。凤笙龙管白日阴，盈亏自感青天月。
<br>
<br>
<br>
<br>&nbsp;&nbsp; 卷26_76 【杂曲歌辞·大垂手】聂夷中 
<br>
<br>金刀翦轻云，盘用黄金缕。装束赵飞燕，教来掌上舞。 
<br>舞罢飞燕死，片片随风去。
<br>
<br>
<br>
<br>&nbsp;&nbsp; 卷26_77 【杂曲歌辞·夜夜曲】田娥 
<br>
<br>愁人夜独伤，灭烛卧兰房。只恐多情月，旋来照妾床。
<br>
<br>
<br>
<br>&nbsp;&nbsp; 卷26_78 【杂曲歌辞·夜夜曲】王偃 
<br>
<br>北斗星移银汉低，班姬愁思凤城西。
<br>青槐陌上人行绝，明月楼前乌夜啼。
<br>
<br>
<br>
<br>&nbsp;&nbsp; 卷26_79 【杂曲歌辞·夜夜曲】贯休 
<br>
<br>蟪蛄切切风骚骚，芙蓉喷香蟾蜍高。
<br>孤灯耿耿征妇劳，更深扑落金错刀。
<br>
<br>
<br>
<br>&nbsp;&nbsp; 卷26_80 【杂曲歌辞·秋夜长】王勃 
<br>
<br>秋夜长，殊未央，月明白露澄清光，层城绮阁遥相望。 
<br>遥相望，川无梁，北风受节雁南翔，崇兰委质时菊芳。 
<br>鸣环曳履出长廊，为君秋夜捣衣裳。纤罗对凤凰， 
<br>丹绮双鸳鸯。调砧乱杵思自伤。思自伤， 
<br>征夫万里戍他乡。鹤关音信断，龙门道路长。 
<br>所在天一方，寒衣徒自香。
<br>
<br>
<br>
<br>&nbsp;&nbsp; 卷26_81 【杂曲歌辞·秋夜长】张籍 
<br>
<br>秋天如水夜未央，天汉东西月色光。愁人不寐畏枕席， 
<br>暗虫唧唧绕我傍。荒城为村无更声，起看北斗天未明。 
<br>白露满田风褭褭，千声万声鹖鸟鸣。
<br>
<br>
<br>
<br>&nbsp;&nbsp; 卷26_82 【杂曲歌辞·秋夜曲二首】王建 
<br>
<br>天清漏长霜泊泊，兰绿收荣桂膏涸。高楼云鬟弄婵娟， 
<br>古瑟暗断秋风弦。玉关遥隔万里道，金刀不翦双泪泉。 
<br>香囊火死香气少，向帷合眼何时晓。城乌作营啼野月， 
<br>秦川少妇生离别。
<br>
<br>秋灯向壁掩洞房，良人此夜直明光。
<br>天河悠悠漏水长，南楼北斗两相当。
<br>
<br>
<br>
<br>&nbsp;&nbsp; 卷26_83 【杂曲歌辞·秋夜曲】张仲素 
<br>
<br>丁丁漏水夜何长，漫漫轻云露月光。
<br>秋壁暗虫通夕响，寒衣未寄莫飞霜。
<br>
<br>
<br>
<br>&nbsp;&nbsp; 卷26_84 【杂曲歌辞·秋夜曲】王涯 
<br>
<br>桂魄初生秋露微，轻罗已薄未更衣。
<br>银筝夜久殷勤弄，心怯空房不忍归。
<br>
<br>
<br>
<br>&nbsp;&nbsp; 卷26_85 【杂曲歌辞·夜坐吟】李白 
<br>
<br>冬夜夜寒觉夜长，沉吟久坐坐北堂。冰合井泉月入闺， 
<br>青缸凝明照悲啼。青缸灭，啼转多。掩妾泪，听君歌。 
<br>歌有声，妾有情。情声合，两无违。 
<br>一语不入意，从君万曲梁尘飞。
<br>
<br>
<br>
<br>&nbsp;&nbsp; 卷26_86 【杂曲歌辞·夜坐吟】李白 
<br>
<br>踏踏马头谁见过，眼看北斗直天河。西风罗幕生翠波， 
<br>铅华笑妾颦青蛾。为君起唱长相思。帘外严霜皆倒飞， 
<br>明星烂烂东方陲。红霞稍出东南涯，陆郎去矣乘斑骓。
<br>
<br>
<br>
<br>&nbsp;&nbsp; 卷26_87 【杂曲歌辞·夜寒吟】鲍溶 
<br>
<br>九衢金吾夜行行，上宫玉漏遥分明。霜飙乘阴扫地起， 
<br>旅鸿迷雪绕枕声，远人归梦既不成。留家惜夜欢心发， 
<br>罗幕画堂深皎洁。兰烟对酒客几人，兽火扬光二三月。 
<br>细腰楚姬丝竹间，白纻长袖歌闲闲，岂识苦寒损朱颜。
<br>
<br>
<br>
<br>&nbsp;&nbsp; 卷26_88 【杂曲歌辞·定情篇】乔知之 
<br>
<br>共君结新婚，岁寒心未卜。相与游春园，各随情所逐。 
<br>君念菖蒲花，妾感苦寒竹。菖花多艳姿，寒竹有贞叶。 
<br>此时妾比君，君心不如妾。簪玉步河堤，妖韶援绿pH。 
<br>凫雁将子游，莺燕从双栖。君念春光好，妾向春光啼。 
<br>君时不得意，妾弃还金闺。结言本同心，悲欢何未齐。 
<br>怨咽前致辞，愿得中所悲。人间丈夫易，世路妇难为。 
<br>始经天月照，终若流星驰。长信佳丽人，失意非蛾眉。 
<br>庐江小吏妇，非关织作迟。本愿长相对，今已长相思。 
<br>复有游宦子，结援从梁陈。燕居崇三朝，去来历九春。 
<br>誓心妾终始，蚕桑奉所亲。归愿未克从，黄金赠路人。 
<br>洁妇怀明义，从泛河之津。于今千万年，谁当问水滨。 
<br>更忆倡家楼，夫婿事封侯。去时思灼灼，去罢心悠悠。 
<br>不怜妾岁晏，千载陇西头。以兹常惕惕，百虑恒盈积。 
<br>由来共结褵，几人同匪石。故岁雕梁燕，双去今来只。 
<br>今日玉庭梅，朝红暮成碧。碧荣始芬敷，黄叶已淅沥。 
<br>何用念芳春，芳春有流易。何用重欢娱，欢娱俄戚戚。 
<br>家本巫山阳，归去路何长。叙言情未尽，采菉已盈筐。 
<br>桑榆日映物，草色盈高冈。下有碧流水，上有丹桂香。 
<br>桂枝不须折，碧流清且洁。赠君比芳菲，受惠常不灭。 
<br>赠君泪潺湲，相思无断绝。妾有秦家镜，宝匣装珠玑。 
<br>鉴来年二八，不记易阴晖。妾无光寂寂，委照影依依。 
<br>今日持为赠，相识莫相违。
<br>
<br>
<br>
<br>&nbsp;&nbsp; 卷26_89 【杂曲歌辞·定情乐】施肩吾 
<br>
<br>敢嗟君不怜，自是命不谐。著破三条裾，却还双股钗。
<br>
<br>
<br>
<br>&nbsp;&nbsp; 卷26_90 【杂曲歌辞·春江曲】郭元振 
<br>
<br>江水春沉沉，上有双竹林。竹叶坏水色，郎亦坏人心。
<br>
<br>
<br>
<br>&nbsp;&nbsp; 卷26_91 【杂曲歌辞·春江曲】张籍 
<br>
<br>春江无云潮水平，蒲心出水凫雏鸣。长干夫婿爱远行， 
<br>自染春衣缝已成。妾身生长金陵侧，去年随夫住江北。 
<br>春来未到父母家，舟小风多渡不得。欲辞舅姑先问人， 
<br>私向江头祭水神。
<br>
<br>
<br>
<br>&nbsp;&nbsp; 卷26_92 【杂曲歌辞·春江曲】王涯 
<br>
<br>摇漾越江春，相将看白蘋。归时不觉夜，出浦月随人。
<br>
<br>
<br>
<br>&nbsp;&nbsp; 卷26_93 【杂曲歌辞·春江曲二首】张仲素 
<br>
<br>家寄征江岸，征人几岁游。不知潮水信，每日到沙头。
<br>
<br>乘晓南湖去，参差叠浪横。前洲在何处，雾里雁嘤嘤。
<br>
<br>
<br>
<br>&nbsp;&nbsp; 卷26_94 【杂曲歌辞·江上曲】李嘉祐 
<br>
<br>江上澹澹芙蓉花，江口蛾眉独浣纱。可怜应是阳台女， 
<br>坐对鸬鹚娇不语。掩面羞看北地人，回首忽作空山雨。
<br>
<br>苍梧秋色不堪论，千载依依帝子魂。
<br>君看峰上斑斑竹，尽是湘妃泣泪痕。
<br>
<br>
<br>
<br>&nbsp;&nbsp; 卷26_95 【杂曲歌辞·桃花曲】顾况 
<br>
<br>魏帝宫人舞凤楼，隋家天子泛龙舟。
<br>君王夜醉春眠晏，不觉桃花逐水流。
<br>
<br>
<br>
<br>&nbsp;&nbsp; 卷26_96 【杂曲歌辞·树中草】李白 
<br>
<br>鸟衔野田草，误入枯桑里。客土植危根，逢春犹不死。 
<br>草木虽无情，因依尚可生。如何同枝叶，各自有枯荣。
<br>
<br>
<br>
<br>&nbsp;&nbsp; 卷26_97 【杂曲歌辞·树中草】张祜 
<br>
<br>青青树中草，托根非不危。草生树却死，荣枯君可知。
<br>
<br>
<br>
<br>&nbsp;&nbsp; 卷26_98 【杂曲歌辞·春游吟】李章 
<br>
<br>初春遍芳甸，千里霭盈瞩。美人摘新英，步步玩春绿。 
<br>所思杳何处，宛在吴江曲。可怜不得共芳菲， 
<br>日暮归来泪满衣。
<br>
<br>
<br>
<br>&nbsp;&nbsp; 卷26_99 【杂曲歌辞·春游乐】施肩吾 
<br>
<br>一年三百六十日，赏心那似春中物。
<br>草迷曲坞花满园，东家少年西家出。
<br>
<br>
<br>
<br>&nbsp;&nbsp; 卷26_100 【杂曲歌辞·春游乐二首】李端 
<br>
<br>游童苏合带，倡女蒲葵扇。初日映城时，相思忽相见。 
<br>褰裳踏露草，理鬓回花面。薄暮不同归，留情此芳甸。
<br>
<br>柘弹连钱马，银钩妥堕鬟。采桑春陌上，踏草夕阳间。 
<br>意合辞先露，心诚貌却闲。明朝若相忆，云雨出巫山。
<br>
<br>
<br>
<br>&nbsp;&nbsp; 卷26_101 【杂曲歌辞·春游曲三首】张仲素 
<br>
<br>烟柳飞轻絮，风榆落小钱。濛濛百花里，罗绮竞秋千。
<br>
<br>骋望登香阁，争高下砌台。林间踏青去，席上意钱来。
<br>
<br>行乐三春节，林花百和香。当年重意气，先占斗鸡场。
<br>
<br>
<br>
<br>&nbsp;&nbsp; 卷26_102 【杂曲歌辞·乐府二首】刘言史 
<br>
<br>花颔红鬃一向偏，绿槐香陌欲朝天。
<br>仍嫌众里娇行疾，傍镫深藏白玉鞭。
<br>
<br>喷珠团香小桂条，玉鞭兼赐霍嫖姚。
<br>弄影便从天禁出，碧蹄声碎五门桥。
<br>
<br>
<br>
<br>&nbsp;&nbsp; 卷26_103 【杂曲歌辞·乐府】顾况 
<br>
<br>暖谷春光至，宸游近甸荣。云随天仗转，风入御帘轻。 
<br>翠盖浮佳气，朱楼倚太清。朝臣冠剑退，宫女管弦迎。 
<br>细草承雕辇，繁花入幔城。文房开圣藻，武卫宿天营。 
<br>玉醴随觞至，铜壶逐漏行。五星含土德，万姓彻中声。 
<br>亲祀先崇典，躬推示劝耕。国风新正乐，农器近消兵。 
<br>道德关河固，刑章日月明。野人同鸟兽，率舞感升平。
<br>
<br>
<br>
<br>&nbsp;&nbsp; 卷26_104 【杂曲歌辞·乐府】权德舆 
<br>
<br>光风澹荡百花吐，楼上朝朝学歌舞。身年二八婿侍中， 
<br>幼妹承恩兄尚主。绿窗珠箔绣鸳鸯，侍婢先焚百和香。 
<br>莺啼日出不知曙，寂寂罗帏春梦长。
<br>
<br>
<br>
<br>&nbsp;&nbsp; 卷26_105 【杂曲歌辞·乐府三首】孟郊 
<br>
<br>莲子不可得，荷花生水中。犹胜道傍柳，无事荡春风。
<br>
<br>渌萍与荷叶，同此一水中。风吹荷叶在，渌萍西复东。
<br>
<br>莲花未开时，苦心终日卷。春水徒荡漾，荷花未开展。
<br>
<br>
<br>
<br>&nbsp;&nbsp; 卷26_106 【杂曲歌辞·乐府】陆长源 
<br>
<br>芙蓉初出水，菡萏露中花。风吹著枯木，无奈值空槎。
<br>
<br>
<br>
<br>&nbsp;&nbsp; 卷26_107 【杂曲歌辞·杂曲】王勃 
<br>
<br>智琼神女，来访文君。蛾眉始约，罗袖初薰。歌齐曲韵， 
<br>舞乱行分。若向阳台荐枕，何啻得胜朝云。
<br>
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
