<HTML>
<HEAD>
<TITLE>全唐诗 卷382-385 - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangChao/">唐朝诗选</a> <font color=4C4C4C>&gt;&gt; </font><a href="../../html/QuanTangShi/">《全唐诗》</a> <FONT color=#BCB6A0>&gt;&gt;</font> 全唐诗 卷382-385</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>全唐诗 卷382-385</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-11-01&nbsp;&nbsp;文章类别:《全唐诗》&nbsp;&nbsp;阅读次数:<script language=javascript src="../../hits.php?articleid=6135"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'全唐诗 卷382-385')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[全唐诗 卷382-385]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 &nbsp;&nbsp; 卷382_1 【寄远曲】张籍 
<br>
<br>美人来去春江暖，江头无人湘水满。浣沙石上水禽栖， 
<br>江南路长春日短。兰舟桂楫常渡江，无因重寄双琼珰。
<br>
<br>
<br>&nbsp;&nbsp; 卷382_2 【行路难】张籍 
<br>
<br>湘东行人长叹息，十年离家归未得。弊裘羸马苦难行， 
<br>僮仆饥寒少筋力。君不见床头黄金尽，壮士无颜色。 
<br>龙蟠泥中未有云，不能生彼升天翼。
<br>
<br>
<br>
<br>&nbsp;&nbsp; 卷382_3 【征妇怨】张籍 
<br>
<br>九月匈奴杀边将，汉军全没辽水上。万里无人收白骨， 
<br>家家城下招魂葬。妇人依倚子与夫，同居贫贱心亦舒。 
<br>夫死战场子在腹，妾身虽存如昼烛。
<br>
<br>
<br>
<br>&nbsp;&nbsp; 卷382_4 【白纻歌】张籍 
<br>
<br>皎皎白纻白且鲜，将作春衣称少年。裁缝长短不能定， 
<br>自持刀尺向姑前。复恐兰膏污纤指，常遣傍人收堕珥。 
<br>衣裳著时寒食下，还把玉鞭鞭白马。
<br>
<br>
<br>
<br>&nbsp;&nbsp; 卷382_5 【野老歌（一作山农词）】张籍 
<br>
<br>老农家贫在山住，耕种山田三四亩。苗疏税多不得食， 
<br>输入官仓化为土。岁暮锄犁傍空室，呼儿登山收橡实。 
<br>西江贾客珠百斛，船中养犬长食肉。
<br>
<br>
<br>
<br>&nbsp;&nbsp; 卷382_6 【寄衣曲】张籍 
<br>
<br>织素缝衣独苦辛，远因回使寄征人。官家亦自寄衣去， 
<br>贵从妾手著君身。高堂姑老无侍子，不得自到边城里。 
<br>殷勤为看初著时，征夫身上宜不宜。
<br>
<br>
<br>
<br>&nbsp;&nbsp; 卷382_7 【送远曲】张籍 
<br>
<br>戏马台南山簇簇，山边饮酒歌别曲。行人醉后起登车， 
<br>席上回尊劝僮仆。青天漫漫覆长路，远游无家安得住。 
<br>愿君到处自题名，他日知君从此去。
<br>
<br>
<br>
<br>&nbsp;&nbsp; 卷382_8 【筑城词】张籍 
<br>
<br>筑城处，千人万人齐把杵。重重土坚试行锥， 
<br>军吏执鞭催作迟。来时一年深碛里，尽著短衣渴无水。 
<br>力尽不得抛杵声，杵声未尽人皆死。家家养男当门户， 
<br>今日作君城下土。
<br>
<br>
<br>
<br>&nbsp;&nbsp; 卷382_9 【猛虎行】张籍 
<br>
<br>南山北山树冥冥，猛虎白日绕林行。向晚一身当道食， 
<br>山中麋鹿尽无声。年年养子在空谷，雌雄上山不相逐。 
<br>谷中近窟有山村，长向村家取黄犊。五陵年少不敢射， 
<br>空来林下看行迹。
<br>
<br>
<br>
<br>&nbsp;&nbsp; 卷382_10 【别离曲】张籍 
<br>
<br>行人结束出门去，几时更踏门前路。忆昔君初纳采时， 
<br>不言身属辽阳戍。早知今日当别离，成君家计良为谁。 
<br>男儿生身自有役，那得误我少年时。不如逐君征战死， 
<br>谁能独老空闺里。
<br>
<br>
<br>
<br>&nbsp;&nbsp; 卷382_11 【牧童词】张籍 
<br>
<br>远牧牛，绕村四面禾黍稠。陂中饥乌啄牛背， 
<br>令我不得戏垄头。入陂草多牛散行，白犊时向芦中鸣。 
<br>隔堤吹叶应同伴，还鼓长鞭三四声。牛牛食草莫相触， 
<br>官家截尔头上角。
<br>
<br>
<br>
<br>&nbsp;&nbsp; 卷382_12 【沙堤行，呈裴相公】张籍 
<br>
<br>长安大道沙为堤，早风无尘雨无泥。宫中玉漏下三刻， 
<br>朱衣导骑丞相来。路傍高楼息歌吹，千车不行行者避。 
<br>街官闾吏相传呼，当前十里惟空衢。白麻诏下移相印， 
<br>新堤未成旧堤尽。
<br>
<br>
<br>
<br>&nbsp;&nbsp; 卷382_13 【求仙行】张籍 
<br>
<br>汉皇欲作飞仙子，年年采药东海里。蓬莱无路海无边， 
<br>方士舟中相枕死。招摇在天回白日，甘泉玉树无仙实。 
<br>九皇真人终不下，空向离宫祠太乙。丹田有气凝素华， 
<br>君能保之升绛霞。
<br>
<br>
<br>
<br>&nbsp;&nbsp; 卷382_14 【古钗叹】张籍 
<br>
<br>古钗堕井无颜色，百尺泥中今复得。凤凰宛转有古仪， 
<br>欲为首饰不称时。女伴传看不知主，罗袖拂拭生光辉。 
<br>兰膏已尽股半折，雕文刻样无年月。虽离井底入匣中， 
<br>不用还与坠时同。
<br>
<br>
<br>
<br>&nbsp;&nbsp; 卷382_15 【各东西】张籍 
<br>
<br>游人别，一东复一西。出门相背两不返，惟信车轮与马蹄。 
<br>道路悠悠不知处，山高海阔谁辛苦。远游不定难寄书， 
<br>日日空寻别时语。浮云上天雨堕地，暂时会合终离异。 
<br>我今与子非一身，安得死生不相弃。
<br>
<br>
<br>
<br>&nbsp;&nbsp; 卷382_16 【节妇吟，寄东平李司空师道】张籍 
<br>
<br>君知妾有夫，赠妾双明珠。感君缠绵意，系在红罗襦。 
<br>妾家高楼连苑起，良人执戟明光里。知君用心如日月， 
<br>事夫誓拟同生死。还君明珠双泪垂，何不相逢未嫁时。
<br>
<br>
<br>
<br>&nbsp;&nbsp; 卷382_17 【宴客词】张籍 
<br>
<br>上客不用顾金羁，主人有酒君莫违。请君看取园中花， 
<br>地上渐多枝上稀。山头树影不见石，溪水无风应更碧。 
<br>人人齐醉起舞时，谁觉翻衣与倒帻。明朝花尽人已去， 
<br>此地独来空绕树。
<br>
<br>
<br>
<br>&nbsp;&nbsp; 卷382_18 【永嘉行】张籍 
<br>
<br>黄头鲜卑入洛阳，胡儿执戟升明堂。晋家天子作降虏， 
<br>公卿奔走如牛羊。紫陌旌幡暗相触，家家鸡犬惊上屋。 
<br>妇人出门随乱兵，夫死眼前不敢哭。九州诸侯自顾土， 
<br>无人领兵来护主。北人避胡多在南，南人至今能晋语。
<br>
<br>
<br>
<br>&nbsp;&nbsp; 卷382_19 【采莲曲】张籍 
<br>
<br>秋江岸边莲子多，采莲女儿凭船歌。青房圆实齐戢戢， 
<br>争前竞折漾微波。试牵绿茎下寻藕，断处丝多刺伤手。 
<br>白练束腰袖半卷，不插玉钗妆梳浅。船中未满度前洲， 
<br>借问阿谁家住远。归时共待暮潮上，自弄芙蓉还荡桨。
<br>
<br>
<br>
<br>&nbsp;&nbsp; 卷382_20 【伤歌行（元和中，杨凭贬临贺尉）】张籍 
<br>
<br>黄门诏下促收捕，京兆尹系御史府。出门无复部曲随， 
<br>亲戚相逢不容语。辞成谪尉南海州，受命不得须臾留。 
<br>身着青衫骑恶马，中门之外无送者。邮夫防吏急喧驱， 
<br>往往惊堕马蹄下。长安里中荒大宅，朱门已除十二戟。 
<br>高堂舞榭锁管弦，美人遥望西南天。
<br>
<br>
<br>
<br>&nbsp;&nbsp; 卷382_21 【吴宫怨】张籍 
<br>
<br>吴宫四面秋江水，江清露白芙蓉死。吴王醉后欲更衣， 
<br>座上美人娇不起。宫中千门复万户，君恩反覆谁能数。 
<br>君心与妾既不同，徒向君前作歌舞。茱萸满宫红实垂， 
<br>秋风袅袅生繁枝。姑苏台上夕燕罢，他人侍寝还独归。 
<br>白日在天光在地，君今那得长相弃。
<br>
<br>
<br>
<br>&nbsp;&nbsp; 卷382_22 【北邙行（一作白邙山）】张籍 
<br>
<br>洛阳北门北邙道，丧车辚辚入秋草。车前齐唱薤露歌， 
<br>高坟新起白峨峨。朝朝暮暮人送葬，洛阳城中人更多。 
<br>千金立碑高百尺，终作谁家柱下石。山头松柏半无主， 
<br>地下白骨多于土。寒食家家送纸钱，乌鸢作窠衔上树。 
<br>人居朝市未解愁，请君暂向北邙游。
<br>
<br>
<br>
<br>&nbsp;&nbsp; 卷382_23 【关山月】张籍 
<br>
<br>秋月朗朗关山上，山中行人马蹄响。关山秋来雨雪多， 
<br>行人见月唱边歌。海边茫茫天气白，胡儿夜度黄龙碛。 
<br>军中探骑暮出城，伏兵暗处低旌戟。溪水连天霜草平， 
<br>野驼寻水碛中鸣。陇头风急雁不下，沙场苦战多流星。 
<br>可怜万国关山道，年年战骨多秋草。
<br>
<br>
<br>
<br>&nbsp;&nbsp; 卷382_24 【陇头行】张籍 
<br>
<br>陇头路断人不行，胡骑夜入凉州城。汉兵处处格斗死， 
<br>一朝尽没陇西地。驱我边人胡中去，散放牛羊食禾黍。 
<br>去年中国养子孙，今著毡裘学胡语。谁能更使李轻车， 
<br>收取凉州入汉家。
<br>
<br>
<br>
<br>&nbsp;&nbsp; 卷382_25 【楚妃叹】张籍 
<br>
<br>湘云初起江沉沉，君王遥在云梦林。江南雨多旌旗暗， 
<br>台下朝朝春水深。章华殿前朝万国，君心独自无终极。 
<br>楚兵满地能逐禽，谁用一身骋筋力。西江若翻云梦中， 
<br>麋鹿死尽应还宫。
<br>
<br>
<br>
<br>&nbsp;&nbsp; 卷382_26 【春日行】张籍 
<br>
<br>春日融融池上暖，竹牙出土兰心短。草堂晨起酒半醒， 
<br>家僮报我园花满。头上皮冠未曾整，直入花间不寻径。 
<br>树树殷勤尽绕行，攀枝未遍春日暝。不用积金著青天， 
<br>不用服药求神仙。但愿园里花长好，一生饮酒花前老。
<br>
<br>
<br>
<br>&nbsp;&nbsp; 卷382_27 【秋夜长】张籍 
<br>
<br>秋天如水夜未央，天汉东西月色光。愁人不寐畏枕席， 
<br>暗虫唧唧绕我傍。荒城为村无更声，起看北斗天未明。 
<br>白露满田风袅袅，千声万声鹖鸟鸣。
<br>
<br>
<br>
<br>&nbsp;&nbsp; 卷382_28 【白鼍鸣】张籍 
<br>
<br>天欲雨，有东风，南谿白鼍鸣窟中。六月人家井无水， 
<br>夜闻鼍声人尽起。
<br>
<br>
<br>
<br>&nbsp;&nbsp; 卷382_29 【洛阳行】张籍 
<br>
<br>洛阳宫阙当中州，城上峨峨十二楼。翠华西去几时返， 
<br>枭巢乳鸟藏蛰燕。御门空锁五十年，税彼农夫修玉殿。 
<br>六街朝暮鼓冬冬，禁兵持戟守空宫。百官月月拜章表， 
<br>驿使相续长安道。上阳宫树黄复绿，野豺入苑食麋鹿。 
<br>陌上老翁双泪垂，共说武皇巡幸时。
<br>
<br>
<br>
<br>&nbsp;&nbsp; 卷382_30 【春江曲】张籍 
<br>
<br>春江无云潮水平，蒲心出水凫雏鸣。长干夫婿爱远行， 
<br>自染春衣缝已成。妾身生长金陵侧，去年随夫住江北。 
<br>春来未到父母家，舟小风多渡不得。欲辞舅姑先问人， 
<br>私向江头祭水神。
<br>
<br>
<br>
<br>&nbsp;&nbsp; 卷382_31 【送远曲】张籍 
<br>
<br>吴门向西流水长，水长柳暗烟茫茫。行人送客各惆怅， 
<br>话离叙别倾清觞。吟丝竹，鸣笙簧，酒酣性逸歌猖狂。 
<br>行人告我挂帆去，此去何时返故乡。殷勤振衣两相嘱， 
<br>世事近来还浅促。愿君看取吴门山，带雪经春依旧绿。 
<br>行人行处求知亲，送君去去徒酸辛。
<br>
<br>
<br>
<br>&nbsp;&nbsp; 卷382_32 【塞下曲】张籍 
<br>
<br>边州八月修城堡，候骑先烧碛中草。胡风吹沙度陇飞， 
<br>陇头林木无北枝。将军阅兵青塞下，鸣鼓逢逢促猎围。 
<br>天寒山路石断裂，白日不销帐上雪。乌孙国乱多降胡， 
<br>诏使名王持汉节。年年征战不得闲，边人杀尽唯空山。
<br>
<br>
<br>
<br>&nbsp;&nbsp; 卷382_33 【董逃行】张籍 
<br>
<br>洛阳城头火曈曈，乱兵烧我天子宫。宫城南面有深山， 
<br>尽将老幼藏其间。重岩为屋橡为食，丁男夜行候消息。 
<br>闻道官军犹掠人，旧里如今归未得。董逃行， 
<br>汉家几时重太平。
<br>
<br>
<br>
<br>&nbsp;&nbsp; 卷382_34 【少年行】张籍 
<br>
<br>少年从猎出长杨，禁中新拜羽林郎。独对辇前射双虎， 
<br>君王手赐黄金珰。日日斗鸡都市里，赢得宝刀重刻字。 
<br>百里报仇夜出城，平明还在娼楼醉。遥闻虏到平陵下， 
<br>不待诏书行上马。斩得名王献桂宫，封侯起第一日中。 
<br>不为六郡良家子，百战始取边城功。
<br>
<br>
<br>
<br>&nbsp;&nbsp; 卷382_35 【白头吟】张籍 
<br>
<br>请君膝上琴，弹我白头吟。忆昔君前娇笑语， 
<br>两情宛转如萦素。宫中为我起高楼，更开花池种芳树。 
<br>春天百草秋始衰，弃我不待白头时。罗襦玉珥色未暗， 
<br>今朝已道不相宜。扬州青铜作明镜，暗中持照不见影。 
<br>人心回互自无穷，眼前好恶那能定。君恩已去若再返， 
<br>菖蒲花开月长满。
<br>
<br>
<br>
<br>&nbsp;&nbsp; 卷382_36 【将军行】张籍 
<br>
<br>弹筝峡东有胡尘，天子择日拜将军。蓬莱殿前赐六纛， 
<br>还领禁兵为部曲。当朝受诏不辞家，夜向咸阳原上宿。 
<br>战车彭彭旌旗动，三十六军齐上陇。陇头战胜夜亦行， 
<br>分兵处处收旧城。胡儿杀尽阴碛暮，扰扰唯有牛羊声。 
<br>边人亲戚曾战没，今逐官军收旧骨。碛西行见万里空， 
<br>幕府独奏将军功。
<br>
<br>
<br>
<br>&nbsp;&nbsp; 卷382_37 【贾客乐】张籍 
<br>
<br>金陵向西贾客多，船中生长乐风波。欲发移船近江口， 
<br>船头祭神各浇酒。停杯共说远行期，入蜀经蛮谁别离。 
<br>金多众中为上客，夜夜算缗眠独迟。秋江初月猩猩语， 
<br>孤帆夜发潇湘渚。水工持楫防暗滩，直过山边及前侣。 
<br>年年逐利西复东，姓名不在县籍中。农夫税多长辛苦， 
<br>弃业长为贩宝翁。
<br>
<br>
<br>
<br>&nbsp;&nbsp; 卷382_38 【羁旅行】张籍 
<br>
<br>远客出门行路难，停车敛策在门端。荒城无人霜满路， 
<br>野火烧桥不得度。寒虫入窟鸟归巢，僮仆问我谁家去。 
<br>行寻田头暝未息，双毂长辕碍荆棘。缘冈入涧投田家， 
<br>主人舂米为夜食。晨鸡喔喔茅屋傍，行人起扫车上霜。 
<br>旧山已别行已远，身计未成难复返。长安陌上相识稀， 
<br>遥望天山白日晚。谁能听我辛苦行，为向君前歌一声。
<br>
<br>
<br>
<br>&nbsp;&nbsp; 卷382_39 【车遥遥】张籍 
<br>
<br>征人遥遥出古城，双轮齐动驷马鸣。山川无处不归路， 
<br>念君长作万里行。野田人稀秋草绿，日暮放马车中宿。 
<br>惊麏游兔在我傍，独唱乡歌对僮仆。君家大宅凤城隅， 
<br>年年道上随行车。愿为玉銮系华轼，终日有声在君侧。 
<br>门前旧辙久已平，无由复得君消息。
<br>
<br>
<br>
<br>&nbsp;&nbsp; 卷382_40 【妾薄命】张籍 
<br>
<br>薄命妇，良家子，无事从军去万里。汉家天子平四夷， 
<br>护羌都尉裹尸归。念君此行为死别，对君裁缝泉下衣。 
<br>与君一日为夫妇，千年万岁亦相守。君爱龙城征战功， 
<br>妾愿青楼歌乐同。人生各各有所欲，讵得将心入君腹。
<br>
<br>
<br>
<br>&nbsp;&nbsp; 卷382_41 【朱鹭】张籍 
<br>
<br>翩翩兮朱鹭，来泛春塘栖绿树。羽毛如翦色如染， 
<br>远飞欲下双翅敛。避人引子入深堑，动处水纹开滟滟。 
<br>谁知豪家网尔躯，不如饮啄江海隅。
<br>
<br>
<br>
<br>&nbsp;&nbsp; 卷382_42 【远别离】张籍 
<br>
<br>莲叶团团杏花拆，长江鲤鱼鬐鬣赤。念君少年弃亲戚， 
<br>千里万里独为客。谁言远别心不易，天星坠地能为石。 
<br>几时断得城南陌，勿使居人有行役。
<br>
<br>
<br>
<br>&nbsp;&nbsp; 卷382_43 【楚宫行】张籍 
<br>
<br>章华宫中九月时，桂花半落红橘垂。江头骑火照辇道， 
<br>君王夜从云梦归。霓旌凤盖到双阙，台上重重歌吹发。 
<br>千门万户开相当，烛笼左右列成行。下辇更衣入洞房， 
<br>洞房侍女尽焚香。玉阶罗幕微有霜，齐言此夕乐未央。 
<br>玉酒湛湛盈华觞，丝竹次第鸣中堂。巴姬起舞向君王， 
<br>回身垂手结明珰。愿君千年万年寿，朝出射麋夜饮酒。
<br>
<br>
<br>
<br>&nbsp;&nbsp; 卷382_44 【江南行】张籍 
<br>
<br>江南人家多橘树，吴姬舟上织白苎。土地卑湿饶虫蛇， 
<br>连木为牌入江住。江村亥日长为市，落帆度桥来浦里。 
<br>清莎覆城竹为屋，无井家家饮潮水。长干午日沽春酒， 
<br>高高酒旗悬江口。娼楼两岸临水栅，夜唱竹枝留北客。 
<br>江南风土欢乐多，悠悠处处尽经过。
<br>
<br>
<br>
<br>&nbsp;&nbsp; 卷382_45 【乌夜啼引】张籍 
<br>
<br>秦乌啼哑哑，夜啼长安吏人家。吏人得罪囚在狱， 
<br>倾家卖产将自赎。少妇起听夜啼乌，知是官家有赦书。 
<br>下床心喜不重寐，未明上堂贺舅姑。少妇语啼乌， 
<br>汝啼慎勿虚。借汝庭树作高巢，年年不令伤尔雏。
<br>
<br>
<br>
<br>&nbsp;&nbsp; 卷382_46 【促促词】张籍 
<br>
<br>促促复促促，家贫夫妇欢不足。今年为人送租船， 
<br>去年捕鱼在江边。家中姑老子复小，自执吴绡输税钱。 
<br>家家桑麻满地黑，念君一身空努力。 
<br>愿教牛蹄团团羊角直，君身常在应不得。
<br>
<br>
<br>
<br>&nbsp;&nbsp; 卷382_47 【宛转行】张籍 
<br>
<br>华屋重翠幄，绮席雕象床。远漏微更疏，薄衾中夜凉。 
<br>炉气暗裴徊，寒灯背斜光。妍姿结宵态，寝臂幽梦长。 
<br>宛转复宛转，忆君更未央。
<br>
<br>
<br>
<br>&nbsp;&nbsp; 卷382_48 【短歌行】张籍 
<br>
<br>青天荡荡高且虚，上有白日无根株。流光暂出还入地， 
<br>使我年少不须臾。与君相逢勿寂寞，衰老不复如今乐。 
<br>玉卮盛酒置君前，再拜愿君千万年。
<br>
<br>
<br>
<br>&nbsp;&nbsp; 卷382_49 【山头鹿】张籍 
<br>
<br>山头鹿，角芟芟，尾促促。贫儿多租输不足， 
<br>夫死未葬儿在狱。早日熬熬蒸野冈，禾黍不收无狱粮。 
<br>县家唯忧少军食，谁能令尔无死伤。
<br>
<br>
<br>
<br>&nbsp;&nbsp; 卷382_50 【湘江曲】张籍 
<br>
<br>湘水无潮秋水阔，湘中月落行人发。送人发，送人归， 
<br>白蘋茫茫鹧鸪飞。
<br>
<br>
<br>
<br>&nbsp;&nbsp; 卷382_51 【楚妃怨】张籍 
<br>
<br>梧桐叶下黄金井，横架辘轳牵素绠。
<br>美人初起天未明，手拂银瓶秋水冷。
<br>
<br>
<br>
<br>&nbsp;&nbsp; 卷382_52 【离宫怨】张籍 
<br>
<br>高堂别馆连湘渚，长向春光开万户。
<br>荆王去去不复来，宫中美人自歌舞。
<br>
<br>
<br>
<br>&nbsp;&nbsp; 卷382_53 【成都曲】张籍 
<br>
<br>锦江近西烟水绿，新雨山头荔枝熟。
<br>万里桥边多酒家，游人爱向谁家宿。
<br>
<br>
<br>
<br>&nbsp;&nbsp; 卷382_54 【寒塘曲】张籍 
<br>
<br>寒塘沉沉柳叶疏，水暗人语惊栖凫。
<br>舟中少年醉不起，持烛照水射游鱼。
<br>
<br>
<br>
<br>&nbsp;&nbsp; 卷382_55 【春别曲】张籍 
<br>
<br>长江春水绿堪染，莲叶出水大如钱。
<br>江头橘树君自种，那不长系木兰船。
<br>
<br>
<br>
<br>&nbsp;&nbsp; 卷382_56 【春堤曲】张籍 
<br>
<br>野塘飞树头，绿蒲紫菱盖碧流。
<br>狂客谁家爱云水，日日独来城下游。
<br>
<br>
<br>
<br>&nbsp;&nbsp; 卷382_57 【乌栖曲】张籍 
<br>
<br>西山作宫潮满池，宫鸟晓鸣茱萸枝。
<br>吴姬采莲自唱曲，君王昨夜舟中宿。
<br>
<br>
<br>
<br>&nbsp;&nbsp; 卷382_58 【雀飞多】张籍 
<br>
<br>雀飞多，触网罗，网罗高树颠。汝飞蓬蒿下， 
<br>勿复投身网罗间。粟积仓，禾在田。巢之雏，望其母来还。
<br>
<br>
<br>
<br>&nbsp;&nbsp; 卷382_59 【泗水行】张籍 
<br>
<br>泗水流急石纂纂，鲤鱼上下红尾短。春冰销散日华满， 
<br>行舟往来浮桥断。城边鱼市人早行，水烟漠漠多棹声。
<br>
<br>
<br>
<br>&nbsp;&nbsp; 卷382_60 【废居行】张籍 
<br>
<br>胡马崩腾满阡陌，都人避乱唯空宅。宅边青桑垂宛宛， 
<br>野蚕食叶还成茧。黄雀衔草入燕窠，啧啧啾啾白日晚。 
<br>去时禾黍埋地中，饥兵掘土翻重重。鸱枭养子庭树上， 
<br>曲墙空屋多旋风。乱定几人还本土，唯有官家重作主。
<br>
<br>
<br>
<br>&nbsp;&nbsp; 卷382_61 【寄菖蒲】张籍 
<br>
<br>石上生菖蒲，一寸十二节。仙人劝我食，令我头青面如雪。 
<br>逢人寄君一绛囊，书中不得传此方。君能来作栖霞侣， 
<br>与君同入丹玄乡。
<br>
<br>
<br>
<br>&nbsp;&nbsp; 卷382_62 【江村行】张籍 
<br>
<br>南塘水深芦笋齐，下田种稻不作畦。耕场磷磷在水底， 
<br>短衣半染芦中泥。田头刈莎结为屋，归来系牛还独宿。 
<br>水淹手足尽有疮，山虻绕身飞飏飏。桑林椹黑蚕再眠， 
<br>妇姑采桑不向田。江南热旱天气毒，雨中移秧颜色鲜。 
<br>一年耕种长苦辛，田熟家家将赛神。
<br>
<br>
<br>
<br>&nbsp;&nbsp; 卷382_63 【樵客吟】张籍 
<br>
<br>上山采樵选枯树，深处樵多出辛苦。秋来野火烧栎林， 
<br>枝柯已枯堪采取。斧声坎坎在幽谷，采得齐梢青葛束。 
<br>日西待伴同下山，竹担弯弯向身曲。共知路傍多虎窟， 
<br>未出深林不敢歇。村西地暗狐兔行，稚子叫时相应声。 
<br>采樵客，莫采松与柏。松柏生枝直且坚，与君作屋成家宅。
<br>
<br>
<br>
<br>&nbsp;&nbsp; 卷382_64 【湖南曲】张籍 
<br>
<br>潇湘多别离，风起芙蓉洲。江上人已远，夕阳满中流。 
<br>鸳鸯东南飞，飞上青山头。
<br>
<br>
<br>
<br>&nbsp;&nbsp; 卷382_65 【春水曲】张籍 
<br>
<br>鸭鸭，觜唼唼。青蒲生，春水狭。荡漾木兰船， 
<br>中有双少年。少年醉，鸭不起。
<br>
<br>
<br>
<br>&nbsp;&nbsp; 卷382_66 【云童行】张籍 
<br>
<br>云童童，白龙之尾垂江中。今年天旱不作雨， 
<br>水足墙上有禾黍。
<br>
<br>
<br>
<br>&nbsp;&nbsp; 卷382_67 【新桃行】张籍 
<br>
<br>桃生叶婆娑，枝叶四向多。高未出墙颠，蒿苋相凌摩。 
<br>植之三年馀，今年初试花。秋来已成实，其阴良已嘉。 
<br>青蝉不来鸣，安得迅羽过。常恶牵丝虫，蒙幂成网罗。 
<br>顾托戏儿童，勿折吾柔柯。明年结其实，磊磊充汝家。
<br>
<br>
<br>
<br>&nbsp;&nbsp; 卷382_68 【忆远曲】张籍 
<br>
<br>水上山沉沉，征途复绕林。途荒人行少，马迹犹可寻。 
<br>雪中独立树，海口失侣禽。离忧如长线，千里萦我心。
<br>
<br>
<br>
<br>&nbsp;&nbsp; 卷382_69 【长塘湖】张籍 
<br>
<br>长塘湖，一斛水中半斛鱼。大鱼如柳叶，小鱼如针锋， 
<br>水浊谁能辨真龙。
<br>
<br>
<br>
<br>&nbsp;&nbsp; 卷382_70 【废瑟词】张籍 
<br>
<br>古瑟在匣谁复识，玉柱颠倒朱丝黑。千年曲谱不分明， 
<br>乐府无人传正声。秋虫暗穿尘作色，腹中不辨工人名。 
<br>几时天下复古乐，此瑟还奏云门曲。
<br>
<br>
<br>
<br>
<br>
<br>
<br>&nbsp;&nbsp;卷383_1 【野居】张籍 
<br>
<br>贫贱易为适，荒郊亦安居。端坐无馀思，弥乐古人书。 
<br>秋田多良苗，野水多游鱼。我无耒与网，安得充廪厨。 
<br>寒天白日短，檐下暖我躯。四肢暂宽柔，中肠郁不舒。 
<br>多病减志气，为客足忧虞。况复苦时节，览景独踟蹰。
<br>
<br>
<br>&nbsp;&nbsp; 卷383_2 【西州】张籍 
<br>
<br>羌胡据西州，近甸无边城。山东收税租，养我防塞兵。 
<br>胡骑来无时，居人常震惊。嗟我五陵间，农者罢耘耕。 
<br>边头多杀伤，士卒难全形。郡县发丁役，丈夫各征行。 
<br>生男不能养，惧身有姓名。良马不念秣，烈士不苟营。 
<br>所愿除国难，再逢天下平。
<br>
<br>
<br>
<br>&nbsp;&nbsp; 卷383_3 【杂怨】张籍 
<br>
<br>切切重切切，秋风桂枝折。人当少年嫁，我当少年别。 
<br>念君非征行，年年长远途。妾身甘独殁，高堂有舅姑。 
<br>山川岂遥远，行人自不返。
<br>
<br>
<br>
<br>&nbsp;&nbsp; 卷383_4 【惜花】张籍 
<br>
<br>春潭足芳树，水清不如素。幽人爱华景，一一空山暮。 
<br>月出潭气白，游鱼暗冲石。夜深春思多，酒醒山寂寂。
<br>
<br>
<br>
<br>&nbsp;&nbsp; 卷383_5 【三原李氏园宴集】张籍 
<br>
<br>暮春天早热，邑居苦嚣烦。言从君子乐，乐彼李氏园。 
<br>园中有草堂，池引泾水泉。开户西北望，远见嵯峨山。 
<br>借问主人翁，北州佐戎轩。仆夫守旧宅，为客侍华筵。 
<br>高怀有馀兴，竹树芳且鲜。倾我所持觞，尽日共留连。 
<br>疏拙不偶俗，常喜形体闲。况来幽栖地，能不重叹言。
<br>
<br>
<br>
<br>&nbsp;&nbsp; 卷383_6 【沈千运旧居】张籍 
<br>
<br>汝北君子宅，我来见颓墉。乱离子孙尽，地属邻里翁。 
<br>土木被丘墟，谿路不连通。旧井蔓草合，牛羊坠其中。 
<br>君辞天子书，放意任体躬。一生不自力，家与逆旅同。 
<br>高议切星辰，馀声激喑聋。方将旌旧闾，百世可封崇。 
<br>嗟其未积年，已为荒林丛。时岂无知音，不能崇此风。 
<br>浩荡竟无睹，我将安所从。
<br>
<br>
<br>
<br>&nbsp;&nbsp; 卷383_7 【赠别孟郊】张籍 
<br>
<br>历历天上星，沉沉水中萍。幸当清秋夜，流影及微形。 
<br>君生衰俗间，立身如礼经。纯诚发新文，独有金石声。 
<br>才名振京国，归省东南行。停车楚城下，顾我不念程。 
<br>宝镜曾坠水，不磨岂自明。苦节居贫贱，所知赖友生。 
<br>欢会方别离，戚戚忧虑并。安得在一方，终老无送迎。
<br>
<br>
<br>
<br>&nbsp;&nbsp; 卷383_8 【卧疾】张籍 
<br>
<br>身病多思虑，亦读神农经。空堂留灯烛，四壁青荧荧。 
<br>羁旅随人欢，贫贱还自轻。今来问良医，乃知病所生。 
<br>僮仆各忧愁，杵臼无停声。见我形憔悴，劝药语丁宁。 
<br>春雨枕席冷，窗前新禽鸣。开门起无力，遥爱鸡犬行。 
<br>服药察耳目，渐如醉者醒。顾非达性命，犹为忧患生。
<br>
<br>
<br>
<br>&nbsp;&nbsp; 卷383_9 【别段生】张籍 
<br>
<br>与子骨肉亲，愿言长相随。况离父母傍，从我学书诗。 
<br>同在道路间，讲论亦未亏。为文于我前，日夕生光仪。 
<br>行役多疾疚，赖此相扶持。贫贱事难拘，今日有别离。 
<br>我去秦城中，子留汴水湄。离情两飘断，不异风中丝。 
<br>幼年独为客，举动难得宜。努力自修励，常如见我时。 
<br>送我登山冈，再拜问还期。还期在新年，勿怨欢会迟。
<br>
<br>
<br>
<br>&nbsp;&nbsp; 卷383_10 【哭于鹄】张籍 
<br>
<br>青山无逸人，忽觉大国贫。良玉沉幽泉，名为天下珍。 
<br>野性疏时俗，再拜乃从军。气高终不合，去如镜上尘。 
<br>我初有章句，相合者唯君。今来吊嗣子，对陇烧新文。 
<br>耕者废其耜，爨者绝其薪。苟无新衣裳，曷用光我身。 
<br>奠酒徒拜手，哀怀安能陈。徒保金石韵，千载人所闻。
<br>
<br>
<br>
<br>&nbsp;&nbsp; 卷383_11 【南归】张籍 
<br>
<br>促促念道路，四支不常宁。行车未及家，天外非尽程。 
<br>骨肉待我欢，乡里望我荣。岂知东与西，憔悴竟无成。 
<br>人言苦夜长，穷者不念明。惧离其寝寐，百忧伤性灵。 
<br>世道多险薄，相劝毕中诚。远游无知音，不如商贾行。 
<br>达人有常志，愚夫劳所营。旧山行去远，言归乐此生。
<br>
<br>
<br>
<br>&nbsp;&nbsp; 卷383_12 【惜花】张籍 
<br>
<br>濛濛庭树花，坠地无颜色。日暮东风起，飘扬玉阶侧。 
<br>残蕊在犹稀，青条耸复直。为君结芳实，令君勿叹息。
<br>
<br>
<br>
<br>&nbsp;&nbsp; 卷383_13 【奉和舍人叔直省时思琴】张籍 
<br>
<br>蔼蔼紫薇直，秋意深无穷。滴沥仙阁漏，肃穆禁池风。 
<br>竹月泛凉影，萱露澹幽丛。地清物态胜，宵闲琴思通。 
<br>时属雅音际，迥凝虚抱中。达人掌枢近，常与隐默同。
<br>
<br>
<br>
<br>&nbsp;&nbsp; 卷383_14 【离妇】张籍 
<br>
<br>十载来夫家，闺门无瑕疵。薄命不生子，古制有分离。 
<br>托身言同穴，今日事乖违。念君终弃捐，谁能强在兹。 
<br>堂上谢姑嫜，长跪请离辞。姑嫜见我往，将决复沉疑。 
<br>与我古时钏，留我嫁时衣。高堂拊我身，哭我于路陲。 
<br>昔日初为妇，当君贫贱时。昼夜常纺织，不得事蛾眉。 
<br>辛勤积黄金，济君寒与饥。洛阳买大宅，邯郸买侍儿。 
<br>夫婿乘龙马，出入有光仪。将为富家妇，永为子孙资。 
<br>谁谓出君门，一身上车归。有子未必荣，无子坐生悲。 
<br>为人莫作女，作女实难为。
<br>
<br>
<br>
<br>&nbsp;&nbsp; 卷383_15 【怀别】张籍 
<br>
<br>仆人驱行轩，低昂出我门。离堂无留客，席上唯琴樽。 
<br>古道随水曲，悠悠绕荒村。远程未奄息，别念在朝昏。 
<br>端居愁岁永，独此留清景。岂无经过人，寻叹门巷静。 
<br>君如天上雨，我如屋下井。无因同波流，愿作形与影。
<br>
<br>
<br>
<br>&nbsp;&nbsp; 卷383_16 【学仙】张籍 
<br>
<br>楼观开朱门，树木连房廊。中有学仙人，少年休谷粮。 
<br>高冠如芙蓉，霞月披衣裳。六时朝上清，佩玉纷锵锵。 
<br>自言天老书，秘覆云锦囊。百年度一人，妄泄有灾殃。 
<br>每占有仙相，然后传此方。先生坐中堂，弟子跪四厢。 
<br>金刀截身发，结誓焚灵香。弟子得其诀，清斋入空房。 
<br>守神保元气，动息随天罡。炉烧丹砂尽，昼夜候火光。 
<br>药成既服食，计日乘鸾凰。虚空无灵应，终岁安所望。 
<br>勤劳不能成，疑虑积心肠。虚羸生疾疹，寿命多夭伤。 
<br>身殁惧人见，夜埋山谷傍。求道慕灵异，不如守寻常。 
<br>先王知其非，戒之在国章。
<br>
<br>
<br>
<br>&nbsp;&nbsp; 卷383_17 【夜怀】张籍 
<br>
<br>穷居积远念，转转迷所归。幽蕙零落色，暗萤参差飞。 
<br>病生秋风簟，泪堕月明衣。无愁坐寂寞，重使奏清徽。
<br>
<br>
<br>
<br>&nbsp;&nbsp; 卷383_18 【城南】张籍 
<br>
<br>漾漾南涧水，来作曲池流。言寻参差岛，晓榜轻盈舟。 
<br>万绕不再止，千寻尽孤幽。藻涩讶人重，萍分指鱼游。 
<br>繁苗毯下垂，密箭翻回輈。曝鳖乱自坠，阴藤斜相钩。 
<br>卧蒋黑米吐，翻芰紫角稠。桥低竞俯偻，亭近闲夷犹。 
<br>目为逐胜朗，手因掇芳柔。渐喜游来极，忽疑归无由。 
<br>气状虽可览，纤微谅难搜。未听主人赏，徒爱清华秋。
<br>
<br>
<br>
<br>&nbsp;&nbsp; 卷383_19 【怀友】张籍 
<br>
<br>人生有行役，谁能如草木。别离感中怀，乃为我桎梏。 
<br>百年受命短，光景良不足。念我别离者，愿怀日月促。 
<br>平地施道路，车马往不复。空知为良田，秋望禾黍熟。 
<br>端居无俦侣，日夜祷耳目。立身难自觉，常恐忧与辱。 
<br>穷贱无闲暇，疾痛多嗜欲。我思携手人，逍遥任心腹。
<br>
<br>
<br>
<br>&nbsp;&nbsp; 卷383_20 【寄别者】张籍 
<br>
<br>寒天正飞雪，行人心切切。同为万里客，中路忽离别。 
<br>别君汾水东，望君汾水西。积雪无平冈，空山无人蹊。 
<br>羸马时倚辕，行行未遑食。下车劝僮仆，相顾莫叹息。 
<br>讵知佳期隔，离念终无极。
<br>
<br>
<br>
<br>&nbsp;&nbsp; 卷383_21 【献从兄】张籍 
<br>
<br>悠悠旱天云，不远如飞尘。贤达失其所，沉飘同众人。 
<br>擢秀登王畿，出为良使宾。名高满朝野，幼贱谁不闻。 
<br>一朝遇谗邪，流窜八九春。诏书近迁移，组绶未及身。 
<br>冬井无寒冰，玉润难为焚。虚怀日迢遥，荣辱常保纯。 
<br>我念出游时，勿吟康乐文。愿言灵溪期，聊欲相依因。
<br>
<br>
<br>
<br>&nbsp;&nbsp; 卷383_22 【寄韩愈】张籍 
<br>
<br>野馆非我室，新居未能安。读书避尘杂，方觉此地闲。 
<br>过郭多园墟，桑果相接连。独游竟寂寞，如寄空云山。 
<br>夏景常昼毒，密林无鸣蝉。临溪一盥濯，清去肢体烦。 
<br>出林望曾城，君子在其间。戎府草章记，阻我此游盘。 
<br>忆昔西潭时，并持钓鱼竿。共忻得鲂鲤，烹鲙于我前。 
<br>几朝还复来，叹息时独言。
<br>
<br>
<br>
<br>&nbsp;&nbsp; 卷383_23 【赠姚怤】张籍 
<br>
<br>漏天日无光，泽土松不长。君今职下位，志气安得扬。 
<br>白发文思壮，才为国贤良。无人识高韵，荐于天子傍。 
<br>况我愚朴姿，强趋利名场。远同干贵人，身举固难彰。 
<br>昔逢汴水滨，今会习池阳。岂无再来期，顾恐非此方。 
<br>愿为石中泉，不为瓦上霜。离别勿复道，所贵不相忘。
<br>
<br>
<br>
<br>&nbsp;&nbsp; 卷383_24 【病中寄白学士拾遗】张籍 
<br>
<br>秋亭病客眠，庭树满枝蝉。凉风绕砌起，斜影入床前。 
<br>梨晚渐红坠，菊寒无黄鲜。倦游寂寞日，感叹蹉跎年。 
<br>尘欢久消委，华念独迎延。自寓城阙下，识君弟事焉。 
<br>君为天子识，我方沉病缠。无因会同语，悄悄中怀煎。
<br>
<br>
<br>
<br>&nbsp;&nbsp; 卷383_25 【雨中寄元宗简】张籍 
<br>
<br>秋堂羸病起，盥漱风雨朝。竹影冷疏涩，榆叶暗飘萧。 
<br>街径多坠果，墙隅有蜕蜩。延瞻游步阻，独坐闲思饶。 
<br>君居应如此，恨言相去遥。
<br>
<br>
<br>
<br>&nbsp;&nbsp; 卷383_26 【野寺后池寄友】张籍 
<br>
<br>佛寺连野水，池幽夏景清。繁木荫芙蕖，时有水禽鸣。 
<br>通溪岸暂断，分渚流复萦。伴僧钟磬罢，月来池上明。 
<br>友人竟不至，东北见高城。独游自寂寞，况此恨盈盈。
<br>
<br>
<br>
<br>&nbsp;&nbsp; 卷383_27 【董公诗】张籍 
<br>
<br>谁主东诸侯，元臣陇西公。旌节居汴水，四方皆承风。 
<br>在朝四十年，天下诵其功。相我明天子，政成如太宗。 
<br>东方有艰难，公乃出临戎。单车入危城，慈惠安群凶。 
<br>公谓其党言，汝材甚骁雄。为我帐下士，出入卫我躬。 
<br>汝息为我子，汝亲我为翁。众皆相顾泣，无不和且恭。 
<br>其父教子义，其妻勉夫忠。不自以为资，奉上但颙颙。 
<br>公衣无文采，公食少肥浓。所忧在万人，人实我宁空。 
<br>轻刑宽其政，薄赋弛租庸。四郡三十城，不知岁饥凶。 
<br>天子临朝喜，元老留在东。今闻扬盛德，就安我大邦。 
<br>百辟贺明主，皇风恩赐重。朝廷有大事，就决其所从。 
<br>海内既无虞，君臣方肃雍。端居任僚属，宴语常从容。 
<br>翩翩者苍乌，来巢于林丛。甘瓜生场圃，一蒂实连中。 
<br>田有嘉谷陇，异亩穗亦同。贤人佐圣人，德与神明通。 
<br>感应我淳化，生瑞我地中。昔者此州人，但矜马与弓。 
<br>今公施德礼，自然威武崇。公其共百年，受禄将无穷。
<br>
<br>
<br>
<br>&nbsp;&nbsp; 卷383_28 【祭退之】张籍 
<br>
<br>呜呼吏部公，其道诚巍昂。生为大贤姿，天使光我唐。 
<br>德义动鬼神，鉴用不可详。独得雄直气，发为古文章。 
<br>学无不该贯，吏治得其方。三次论诤退，其志亦刚强。 
<br>再使平山东，不言所谋臧。荐待皆寒羸，但取其才良。 
<br>亲朋有孤稚，婚姻有办营。如彼天有斗，人可为信常。 
<br>如彼岁有春，物宜得华昌。哀哉未申施，中年遽殂丧。 
<br>朝野良共哀，矧于知旧肠。籍在江湖间，独以道自将。 
<br>学诗为众体，久乃溢笈囊。略无相知人，黯如雾中行。 
<br>北游偶逢公，盛语相称明。名因天下闻，传者入歌声。 
<br>公领试士司，首荐到上京。一来遂登科，不见苦贡场。 
<br>观我性朴直，乃言及平生。由兹类朋党，骨肉无以当。 
<br>坐令其子拜，常呼幼时名。追招不隔日，继践公之堂。 
<br>出则连辔驰，寝则对榻床。搜穷古今书，事事相酌量。 
<br>有花必同寻，有月必同望。为文先见草，酿熟偕共觞。 
<br>新果及异鲑，无不相待尝。到今三十年，曾不少异更。 
<br>公文为时师，我亦有微声。而后之学者，或号为韩张。 
<br>我官麟台中，公为大司成。念此委末秩，不能力自扬。 
<br>特状为博士，始获升朝行。未几享其资，遂忝南宫郎。 
<br>是事赖拯扶，如屋有栋梁。去夏公请告，养疾城南庄。 
<br>籍时官休罢，两月同游翔。黄子陂岸曲，地旷气色清。 
<br>新池四平涨，中有蒲荇香。北台临稻畴，茂柳多阴凉。 
<br>板亭坐垂钓，烦苦稍已平。共爱池上佳，联句舒遐情。 
<br>偶有贾秀才，来兹亦同并。移船入南溪，东西纵篙撑。 
<br>划波激船舷，前后飞鸥鶬。回入潭濑下，网截鲤与鲂。 
<br>踏沙掇水蔬，树下烝新粳。日来相与嬉，不知暑日长。 
<br>柴翁携童儿，聚观于岸傍。月中登高滩，星汉交垂芒。 
<br>钓车掷长线，有获齐欢惊。夜阑乘马归，衣上草露光。 
<br>公为游谿诗，唱咏多慨慷。自期此可老，结社于其乡。 
<br>籍受新官诏，拜恩当入城。公因同归还，居处隔一坊。 
<br>中秋十六夜，魄圆天差晴。公既相邀留，坐语于阶楹。 
<br>乃出二侍女，合弹琵琶筝。临风听繁丝，忽遽闻再更。 
<br>顾我数来过，是夜凉难忘。公疾浸日加，孺人视药汤。 
<br>来候不得宿，出门每回遑。自是将重危，车马候纵横。 
<br>门仆皆逆遣，独我到寝房。公有旷达识，生死为一纲。 
<br>及当临终晨，意色亦不荒。赠我珍重言，傲然委衾裳。 
<br>公比欲为书，遗约有修章。令我署其末，以为后事程。 
<br>家人号于前，其书不果成。子符奉其言，甚于亲使令。 
<br>鲁论未讫注，手迹今微茫。新亭成未登，闭在庄西厢。 
<br>书札与诗文，重叠我笥盈。顷息万事尽，肠情多摧伤。 
<br>旧茔盟津北，野窆动鼓钲。柳车一出门，终天无回箱。 
<br>籍贫无赠赀，曷用申哀诚。衣器陈下帐，醪饵奠堂皇。 
<br>明灵庶鉴知，仿佛斯来飨。
<br>
<br>
<br>
<br>
<br>
<br>
<br>
<br>
<br>
<br>
<br>&nbsp;&nbsp;卷384_1 【蓟北旅思（一作送远人）】张籍 
<br>
<br>日日望乡国，空歌白苎词。长因送人处，忆得别家时。 
<br>失意还独语，多愁只自知。客亭门外柳，折尽向南枝。
<br>
<br>
<br>&nbsp;&nbsp; 卷384_2 【江南春】张籍 
<br>
<br>江南杨柳春，日暖地无尘。渡口过新雨，夜来生白蘋。 
<br>晴沙鸣乳燕，芳树醉游人。向晚青山下，谁家祭水神。
<br>
<br>
<br>
<br>&nbsp;&nbsp; 卷384_3 【西楼望月】张籍 
<br>
<br>城西楼上月，复是雪晴时。寒夜共来望，思乡独下迟。 
<br>幽光落水堑，净色在霜枝。明日千里去，此中还别离。
<br>
<br>
<br>
<br>&nbsp;&nbsp; 卷384_4 【别鹤】张籍 
<br>
<br>双鹤出云谿，分飞各自迷。空巢在松顶，折羽落红泥。 
<br>寻水终不饮，逢林亦未栖。别离应易老，万里雨凄凄。
<br>
<br>
<br>
<br>&nbsp;&nbsp; 卷384_5 【江陵孝女】张籍 
<br>
<br>孝女独垂发，少年唯一身。无家空托墓，主祭不从人。 
<br>相吊有行客，起庐无旧邻。江头闻哭处，寂寂楚花春。
<br>
<br>
<br>
<br>&nbsp;&nbsp; 卷384_6 【山中古祠】张籍 
<br>
<br>春草空祠墓，荒林唯鸟飞。记年碑石在，经乱祭人稀。 
<br>野鼠缘朱帐，阴尘盖画衣。近门潭水黑，时见宿龙归。
<br>
<br>
<br>
<br>&nbsp;&nbsp; 卷384_7 【渔阳将】张籍 
<br>
<br>塞深沙草白，都护领燕兵。放火烧奚帐，分旗筑汉城。 
<br>下营看岭势，寻雪觉人行。更向桑干北，擒生问碛名。
<br>
<br>
<br>
<br>&nbsp;&nbsp; 卷384_8 【听夜泉】张籍 
<br>
<br>细泉深处落，夜久渐闻声。独起出门听，欲寻当涧行。 
<br>还疑隔林远，复畏有风生。月下长来此，无人亦到明。
<br>
<br>
<br>
<br>&nbsp;&nbsp; 卷384_9 【送南迁客】张籍 
<br>
<br>去去远迁客，瘴中衰病身。青山无限路，白首不归人。 
<br>海国战骑象，蛮州市用银。一家分几处，谁见日南春。
<br>
<br>
<br>
<br>&nbsp;&nbsp; 卷384_10 【蓟北春怀】张籍 
<br>
<br>渺渺水云外，别来音信稀。因逢过江使，却寄在家衣。 
<br>问路更愁远，逢人空说归。今朝蓟城北，又见塞鸿飞。
<br>
<br>
<br>
<br>&nbsp;&nbsp; 卷384_11 【思远人（一作寄远客）】张籍 
<br>
<br>野桥春水清，桥上送君行。去去人应老，年年草自生。 
<br>出门看远道，无信向边城。杨柳别离处，秋蝉今复鸣。
<br>
<br>
<br>
<br>&nbsp;&nbsp; 卷384_12 【赠同溪客】张籍 
<br>
<br>幽居得相近，烟景每寥寥。共伐临谿树，因为过水桥。 
<br>自教青鹤舞，分采紫芝苗。更爱南峰住，寻君路恐遥。
<br>
<br>
<br>
<br>&nbsp;&nbsp; 卷384_13 【望行人（一作秋闺）】张籍 
<br>
<br>秋风窗下起，旅雁向南飞。日日出门望，家家行客归。 
<br>无因见边使，空待寄寒衣。独倚青楼暮，烟深鸟雀稀。
<br>
<br>
<br>
<br>&nbsp;&nbsp; 卷384_14 【送宫人入道】张籍 
<br>
<br>旧宠昭阳里，寻仙此最稀。名初出宫籍，身未称霞衣。 
<br>已别歌舞贵，长随鸾鹤飞。中官看入洞，空驾玉轮归。
<br>
<br>
<br>
<br>&nbsp;&nbsp; 卷384_15 【送越客】张籍 
<br>
<br>见说孤帆去，东南到会稽。春云剡溪口，残月镜湖西。 
<br>水鹤沙边立，山鼯竹里啼。谢家曾住处，烟洞入应迷。
<br>
<br>
<br>
<br>&nbsp;&nbsp; 卷384_16 【赠辟谷者】张籍 
<br>
<br>学得餐霞法，逢人与小还。身轻曾试鹤，力弱未离山。 
<br>无食犬犹在，不耕牛自闲。朝朝空漱水，叩齿草堂间。
<br>
<br>
<br>
<br>&nbsp;&nbsp; 卷384_17 【思江南旧游】张籍 
<br>
<br>江皋三月时，花发石楠枝。归客应无数，春山自不知。 
<br>独行愁道远，回信畏家移。杨柳东西渡，茫茫欲问谁。
<br>
<br>
<br>
<br>&nbsp;&nbsp; 卷384_18 【夜到渔家（一作宿渔家）】张籍 
<br>
<br>渔家在江口，潮水入柴扉。行客欲投宿，主人犹未归。 
<br>竹深村路远，月出钓船稀。遥见寻沙岸，春风动草衣。
<br>
<br>
<br>
<br>&nbsp;&nbsp; 卷384_19 【送远使】张籍 
<br>
<br>扬旌过陇头，陇水向西流。塞路依山远，戍城逢笛秋。 
<br>寒沙阴漫漫，疲马去悠悠。为问征行将，谁封定远侯。
<br>
<br>
<br>
<br>&nbsp;&nbsp; 卷384_20 【不食姑（一作赠山中女道士）】张籍 
<br>
<br>几年山里住，已作绿毛身。护气常稀语，存思自见神。 
<br>养龟同不食，留药任生尘。要问西王母，仙中第几人。
<br>
<br>
<br>
<br>&nbsp;&nbsp; 卷384_21 【古苑杏花】张籍 
<br>
<br>废苑杏花在，行人愁到时。独开新堑底，半露旧烧枝。 
<br>晚色连荒辙，低阴覆折碑。茫茫古陵下，春尽又谁知。
<br>
<br>
<br>
<br>&nbsp;&nbsp; 卷384_22 【送流人】张籍 
<br>
<br>独向长城北，黄云暗塞天。流名属边将，旧业作公田。 
<br>拥雪添军垒，收冰当井泉。知君住应老，须记别乡年。
<br>
<br>
<br>
<br>&nbsp;&nbsp; 卷384_23 【宿临江驿（一作宿江上，一作宿溪中驿）】张籍 
<br>
<br>楚驿南渡口，夜深来客稀。月明见潮上，江静觉鸥飞。 
<br>旅宿今已远，此行殊未归。离家久无信，又听捣寒衣。
<br>
<br>
<br>
<br>&nbsp;&nbsp; 卷384_24 【送蛮客】张籍 
<br>
<br>借问炎州客，天南几日行。江连恶谿路，山绕夜郎城。 
<br>柳叶瘴云湿，桂丛蛮鸟声。知君却回日，记得海花名。
<br>
<br>
<br>
<br>&nbsp;&nbsp; 卷384_25 【襄国别友】张籍 
<br>
<br>晓色荒城下，相看秋草时。独游无定计，不欲道来期。 
<br>别处去家远，愁中驱马迟。归人渡烟水，遥映野棠枝。
<br>
<br>
<br>
<br>&nbsp;&nbsp; 卷384_26 【送远客】张籍 
<br>
<br>南原相送处，秋水草还生。同作忆乡客，如今分路行。 
<br>因谁寄归信，渐远问前程。明日重阳节，无人上古城。
<br>
<br>
<br>
<br>&nbsp;&nbsp; 卷384_27 【山中赠日南僧】张籍 
<br>
<br>独向双峰老，松门闭两崖。翻经上蕉叶，挂衲落藤花。 
<br>甃石新开井，穿林自种茶。时逢海南客，蛮语问谁家。
<br>
<br>
<br>
<br>&nbsp;&nbsp; 卷384_28 【征西将】张籍 
<br>
<br>黄沙北风起，半夜又翻营。战马雪中宿，探人冰上行。 
<br>深山旗未展，阴碛鼓无声。几道征西将，同收碎叶城。
<br>
<br>
<br>
<br>&nbsp;&nbsp; 卷384_29 【寄友人】张籍 
<br>
<br>忆在江南日，同游三月时。采茶寻远涧，斗鸭向春池。 
<br>送客沙头宿，招僧竹里棋。如今各千里，无计得相随。
<br>
<br>
<br>
<br>&nbsp;&nbsp; 卷384_30 【送防秋将】张籍 
<br>
<br>白首征西将，犹能射戟支。元戎选部曲，军吏换旌旗。 
<br>逐虏招降远，开边旧垒移。重收陇外地，应似汉家时。
<br>
<br>
<br>
<br>&nbsp;&nbsp; 卷384_31 【律僧】张籍 
<br>
<br>苦行长不出，清羸最少年。持斋唯一食，讲律岂曾眠。 
<br>避草每移径，滤虫还入泉。从来天竺法，到此几人传。
<br>
<br>
<br>
<br>&nbsp;&nbsp; 卷384_32 【山中秋夜】张籍 
<br>
<br>寂寂山景静，幽人归去迟。横琴当月下，压酒及花时。 
<br>冷露湿茆屋，暗泉冲竹篱。西峰采药伴，此夕恨无期。
<br>
<br>
<br>
<br>&nbsp;&nbsp; 卷384_33 【送南客】张籍 
<br>
<br>行路雨修修，青山尽海头。天涯人去远，岭北水空流。 
<br>夜市连铜柱，巢居属象州。来时旧相识，谁向日南游。
<br>
<br>
<br>
<br>&nbsp;&nbsp; 卷384_34 【宿江店】张籍 
<br>
<br>野店临西浦，门前有橘花。停灯待贾客，卖酒与渔家。 
<br>夜静江水白，路回山月斜。闲寻泊船处，潮落见平沙。
<br>
<br>
<br>
<br>&nbsp;&nbsp; 卷384_35 【岭表逢故人】张籍 
<br>
<br>过岭万馀里，旅游经此稀。相逢去家远，共说几时归。 
<br>海上见花发，瘴中唯鸟飞。炎州望乡伴，自识北人衣。
<br>
<br>
<br>
<br>&nbsp;&nbsp; 卷384_36 【出塞（一作塞上曲）】张籍 
<br>
<br>秋塞雪初下，将军远出师。分营长记火，放马不收旗。 
<br>月冷边帐湿，沙昏夜探迟。征人皆白首，谁见灭胡时。
<br>
<br>
<br>
<br>&nbsp;&nbsp; 卷384_37 【寄紫阁隐者】张籍 
<br>
<br>紫阁气沉沉，先生住处深。有人时得见，无路可相寻。 
<br>夜鹿伴茅屋，秋猿守栗林。唯应采灵药，更不别营心。
<br>
<br>
<br>
<br>&nbsp;&nbsp; 卷384_38 【夜宿黑灶溪】张籍 
<br>
<br>夜到碧溪里，无人秋月明。逢幽更移宿，取伴亦探行。 
<br>花下红泉色，云西乳鹤声。明朝记归处，石上自书名。
<br>
<br>
<br>
<br>&nbsp;&nbsp; 卷384_39 【古树】张籍 
<br>
<br>古树枝柯少，枯来复几春。露根堪系马，空腹定藏人。 
<br>蠹节莓苔老，烧痕霹雳新。若当江浦上，行客祭为神。
<br>
<br>
<br>
<br>&nbsp;&nbsp; 卷384_40 【送徐先生归蜀】张籍 
<br>
<br>日暮远归处，云间仙观钟。唯持青玉牒，独立碧鸡峰。 
<br>阴涧长收乳，寒泉旧养龙。几时因卖药，得向海边逢。
<br>
<br>
<br>
<br>&nbsp;&nbsp; 卷384_41 【隐者】张籍 
<br>
<br>先生已得道，市井亦容身。救病自行药，得钱多与人。 
<br>问年长不定，传法又非真。每见邻家说，时闻使鬼神。
<br>
<br>
<br>
<br>&nbsp;&nbsp; 卷384_42 【送友人归山】张籍 
<br>
<br>出山成北首，重去结茅庐。移石修废井，扫龛盛旧书。 
<br>开田留杏树，分洞与僧居。长在幽峰里，樵人见亦疏。
<br>
<br>
<br>
<br>&nbsp;&nbsp; 卷384_43 【霅溪西亭晚望（一作霅溪远望）】张籍 
<br>
<br>霅水碧悠悠，西亭柳岸头。夕阴生远岫，斜照逐回流。 
<br>此地动归思，逢人方倦游。吴兴耆旧尽，空见白蘋洲。
<br>
<br>
<br>
<br>&nbsp;&nbsp; 卷384_44 【哭山中友人】张籍 
<br>
<br>入云遥便哭，山友隔今生。绕墓招魂魄，镌岩记姓名。 
<br>犬因无主善，鹤为见人鸣。长说能尸解，多应别路行。
<br>
<br>
<br>
<br>&nbsp;&nbsp; 卷384_45 【答僧拄杖】张籍 
<br>
<br>灵藤为拄杖，白净色如银。得自高僧手，将扶病客身。 
<br>春游不骑马，夜会亦呈人。持此归山去，深宜戴角巾。
<br>
<br>
<br>
<br>&nbsp;&nbsp; 卷384_46 【灵都观李道士】张籍 
<br>
<br>仙观雨来静，绕房琼草春。素书天上字，花洞古时人。 
<br>泥灶煮灵液，扫坛朝玉真。几回游阆苑，青节亦随身。
<br>
<br>
<br>
<br>&nbsp;&nbsp; 卷384_47 【送韦评事归华阴】张籍 
<br>
<br>三峰西面住，出见世人稀。老大谁相识，恓惶又独归。 
<br>扫窗秋菌落，开箧夜蛾飞。若向云中伴，还应着褐衣。
<br>
<br>
<br>
<br>&nbsp;&nbsp; 卷384_48 【送闽僧】张籍 
<br>
<br>几夏京城住，今朝独远归。修行四分律，护净七条衣。 
<br>谿寺黄橙熟，沙田紫芋肥。九龙潭上路，同去客应稀。
<br>
<br>
<br>
<br>&nbsp;&nbsp; 卷384_49 【送海南客归旧岛】张籍 
<br>
<br>海上去应远，蛮家云岛孤。竹船来桂浦，山市卖鱼须。 
<br>入国自献宝，逢人多赠珠。却归春洞口，斩象祭天吴。
<br>
<br>
<br>
<br>&nbsp;&nbsp; 卷384_50 【登咸阳北寺楼（一作登感化寺楼）】张籍 
<br>
<br>高秋原上寺，下马一登临。渭水西来直，秦山南向深。 
<br>旧宫人不住，荒碣路难寻。日暮凉风起，萧条多远心。
<br>
<br>
<br>
<br>&nbsp;&nbsp; 卷384_51 【送新罗使】张籍 
<br>
<br>万里为朝使，离家今几年。应知旧行路，却上远归船。 
<br>夜泊避蛟窟，朝炊求岛泉。悠悠到乡国，远望海西天。
<br>
<br>
<br>
<br>&nbsp;&nbsp; 卷384_52 【宿广德寺寄从舅】张籍 
<br>
<br>古寺客堂空，开帘四面风。移床动栖鹤，停烛聚飞虫。 
<br>闲卧逐凉处，远愁生静中。林西微月色，思与宁家同。
<br>
<br>
<br>
<br>&nbsp;&nbsp; 卷384_53 【宿邯郸馆寄马磁州（一作宿邯郸寄磁州友人）】张籍 
<br>
<br>孤客到空馆，夜寒愁卧迟。虽沽主人酒，不似在家时。 
<br>几宿得欢笑，如今成别离。明朝行更远，回望隔山陂。
<br>
<br>
<br>
<br>&nbsp;&nbsp; 卷384_54 【舟行寄李湖州】张籍 
<br>
<br>客愁无次第，川路重辛勤。藻密行舟涩，湾多转楫频。 
<br>薄游空感惠，失计自怜贫。赖有汀洲句，时时慰远人。
<br>
<br>
<br>
<br>&nbsp;&nbsp; 卷384_55 【送闲师归江南】张籍 
<br>
<br>遍住江南寺，随缘到上京。多生修律业，外学得诗名。 
<br>讲殿偏追入，斋家别请行。青枫乡路远，几日尽归程。
<br>
<br>
<br>
<br>&nbsp;&nbsp; 卷384_56 【游襄阳山寺】张籍 
<br>
<br>秋色江边路，烟霞若有期。寺贫无利施，僧老足慈悲。 
<br>薜荔侵禅窟，虾蟆占浴池。闲游殊未遍，即是下山时。
<br>
<br>
<br>
<br>&nbsp;&nbsp; 卷384_57 【登城寄王秘书建】张籍 
<br>
<br>闻君鹤岭住，西望日依依。远客偏相忆，登城独不归。 
<br>十年为道侣，几处共柴扉。今日烟霞外，人间得见稀。
<br>
<br>
<br>
<br>&nbsp;&nbsp; 卷384_58 【送从弟戴玄往苏州】张籍 
<br>
<br>杨柳阊门路，悠悠水岸斜。乘舟向山寺，着屐到渔家。 
<br>夜月红柑树，秋风白藕花。江天诗景好，回日莫令赊。
<br>
<br>
<br>
<br>&nbsp;&nbsp; 卷384_59 【送朱庆馀及第归越】张籍 
<br>
<br>东南归路远，几日到乡中。有寺山皆遍，无家水不通。 
<br>湖声莲叶雨，野气稻花风。州县知名久，争邀与客同。
<br>
<br>
<br>
<br>&nbsp;&nbsp; 卷384_60 【过贾岛野居】张籍 
<br>
<br>青门坊外住，行坐见南山。此地去人远，知君终日闲。 
<br>蛙声篱落下，草色户庭间。好是经过处，唯愁暮独还。
<br>
<br>
<br>
<br>&nbsp;&nbsp; 卷384_61 【酬韩庶子】张籍 
<br>
<br>西街幽僻处，正与懒相宜。寻寺独行远，借书常送迟。 
<br>家贫无易事，身病足闲时。寂寞谁相问，只应君自知。
<br>
<br>
<br>
<br>&nbsp;&nbsp; 卷384_62 【赠姚合少府】张籍 
<br>
<br>病来辞赤县，案上有丹经。为客烧茶灶，教儿扫竹亭。 
<br>诗成添旧卷，酒尽卧空瓶。阙下今遗逸，谁瞻隐士星。
<br>
<br>
<br>
<br>&nbsp;&nbsp; 卷384_63 【送僧游五台兼谒李司空（作送颢法师往太原兼谒李司空）】张籍 
<br>
<br>远去见双节，因行上五台。化楼侵晓出，雪路向春开。 
<br>边寺连峰去，胡儿听法来。定知巡礼后，解夏始应回。
<br>
<br>
<br>
<br>&nbsp;&nbsp; 卷384_64 【送郑秀才归宁】张籍 
<br>
<br>桂楫彩为衣，行当令节归。夕潮迷浦远，昼雨见人稀。 
<br>野芰到时熟，江鸥泊处飞。离琴一奏罢，山雨霭馀晖。
<br>
<br>
<br>
<br>&nbsp;&nbsp; 卷384_65 【送李评事游越】张籍 
<br>
<br>未习风尘事，初为吴越游。露沾湖草晚，日照海山秋。 
<br>梅市门何在，兰亭水尚流。西陵待潮处，知汝不胜愁。
<br>
<br>
<br>
<br>&nbsp;&nbsp; 卷384_66 【夏日闲居】张籍 
<br>
<br>无事门多闭，偏知夏日长。早蝉声寂寞，新竹气清凉。 
<br>闲对临书案，看移晒药床。自怜归未得，犹寄在班行。
<br>
<br>
<br>
<br>&nbsp;&nbsp; 卷384_67 【闲居】张籍 
<br>
<br>东城南陌尘，紫幰与朱轮。尽说无多事，能闲有几人。 
<br>唯教推甲子，不信守庚申。谁见衡门里，终朝自在贫。
<br>
<br>
<br>
<br>&nbsp;&nbsp; 卷384_68 【寄昭应王中丞】张籍 
<br>
<br>借得街西宅，开门渭水头。长贫唯要健，渐老不禁愁。 
<br>独凭藤书案，空悬竹酒钩。春风石瓮寺，作意共君游。
<br>
<br>
<br>
<br>&nbsp;&nbsp; 卷384_69 【酬孙洛阳】张籍 
<br>
<br>家贫相远住，斋馆入时稀。独坐看书卷，闲行著褐衣。 
<br>早蝉庭笋老，新雨径莎肥。各离争名地，无人见是非。
<br>
<br>
<br>
<br>&nbsp;&nbsp; 卷384_70 【送人任济阴（一作送人往济南）】张籍 
<br>
<br>黄绶在腰下，知君非旅行。将书报旧里，留褐与诸生。 
<br>赠别尽沽酒，惜欢多出城。春风济水上，候吏听车声。
<br>
<br>
<br>
<br>&nbsp;&nbsp; 卷384_71 【晚春过崔驸马东园】张籍 
<br>
<br>闲园多好风，不意在街东。早早诗名远，长长酒性同。 
<br>竹香新雨后，莺语落花中。莫遣经过少，年光渐觉空。
<br>
<br>
<br>
<br>&nbsp;&nbsp; 卷384_72 【夏日闲居】张籍 
<br>
<br>多病逢迎少，闲居又一年。药看辰日合，茶过卯时煎。 
<br>草长晴来地，虫飞晚后天。此时幽梦远，不觉到山边。
<br>
<br>
<br>
<br>&nbsp;&nbsp; 卷384_73 【晚秋闲居】张籍 
<br>
<br>独坐高秋晚，萧条足远思。家贫常畏客，身老转怜儿。 
<br>万种尽闲事，一生能几时。从来疏懒性，应只有僧知。
<br>
<br>
<br>
<br>&nbsp;&nbsp; 卷384_74 【和陆司业习静寄所知】张籍 
<br>
<br>幽室独焚香，清晨下未央。山开登竹阁，僧到出茶床。 
<br>收拾新琴谱，封题旧药方。逍遥无别事，不似在班行。
<br>
<br>
<br>
<br>&nbsp;&nbsp; 卷384_75 【酬韩祭酒雨中见寄】张籍 
<br>
<br>雨中愁不出，阴黑尽连宵。屋湿唯添漏，泥深未放朝。 
<br>无刍怜马瘦，少食信儿娇。闻道韩夫子，还同此寂寥。
<br>
<br>
<br>
<br>&nbsp;&nbsp; 卷384_76 【和裴仆射移官言志（一作和裴仆射寄韩侍郎）】张籍 
<br>
<br>身在勤劳地，常思放旷时。功成归圣主，位重委群司。 
<br>看垒台边石，闲吟箧里诗。苍生正瞻望，难与故山期。
<br>
<br>
<br>
<br>&nbsp;&nbsp; 卷384_77 【酬白二十二舍人早春曲江见招】张籍 
<br>
<br>曲江冰欲尽，风日已恬和。柳色看犹浅，泉声觉渐多。 
<br>紫蒲生湿岸，青鸭戏新波。仙掖高情客，相招共一过。
<br>
<br>
<br>
<br>&nbsp;&nbsp; 卷384_78 【和裴仆射朝回寄韩吏部】张籍 
<br>
<br>独爱南关里，山晴竹杪风。从容朝早退，萧洒客常通。 
<br>案曲新亭上，移花远寺中。唯应有吏部，诗酒每相同。
<br>
<br>
<br>
<br>&nbsp;&nbsp; 卷384_79 【春日李舍人宅见两省诸公唱和，因书情即事】张籍 
<br>
<br>又见帝城里，东风天气和。官闲人事少，年长道情多。 
<br>紫掖发章句，青闱更咏歌。谁知余寂寞，终日断经过。
<br>
<br>
<br>
<br>&nbsp;&nbsp; 卷384_80 【和李仆射秋日病中作】张籍 
<br>
<br>由来病根浅，易见药功成。晓日杵臼静，凉风衣服轻。 
<br>犹疑少气力，渐觉有心情。独倚红藤杖，时时阶上行。
<br>
<br>
<br>
<br>&nbsp;&nbsp; 卷384_81 【早春病中】张籍 
<br>
<br>羸病及年初，心情不自如。多申请假牒，只送贺官书。 
<br>幽径独行步，白头长懒梳。更怜晴日色，渐渐暖贫居。
<br>
<br>
<br>
<br>&nbsp;&nbsp; 卷384_82 【送严大夫之桂州】张籍 
<br>
<br>旌旆过湘潭，幽奇得遍探。莎城百越北，行路九疑南。 
<br>有地多生桂，无时不养蚕。听歌疑似曲，风俗自相谙。
<br>
<br>
<br>
<br>&nbsp;&nbsp; 卷384_83 【咏怀】张籍 
<br>
<br>老去多悲事，非唯见二毛。眼昏书字大，耳重觉声高。 
<br>望月偏增思，寻山易发劳。都无作官意，赖得在闲曹。
<br>
<br>
<br>
<br>&nbsp;&nbsp; 卷384_84 【使至蓝谿驿，寄太常王丞】张籍 
<br>
<br>独上七盘去，峰峦转转稠。云中迷象鼻，雨里下筝头。 
<br>水没荒桥路，鸦啼古驿楼。君今在城阙，肯见此中愁。
<br>
<br>
<br>
<br>&nbsp;&nbsp; 卷384_85 【留别江陵王少府】张籍 
<br>
<br>迢迢山上路，病客独行迟。况此分手处，当君失意时。 
<br>寒林远路驿，晚烧过荒陂。别后空回首，相逢未有期。
<br>
<br>
<br>
<br>&nbsp;&nbsp; 卷384_86 【赠海东僧】张籍 
<br>
<br>别家行万里，自说过扶馀。学得中州语，能为外国书。 
<br>与医收海藻，持咒取龙鱼。更问同来伴，天台几处居。
<br>
<br>
<br>
<br>&nbsp;&nbsp; 卷384_87 【寄汉阳故人】张籍 
<br>
<br>知君汉阳住，烟树远重重。归使雨中发，寄书灯下封。 
<br>同时买江坞，今日别云松。欲问新移处，青萝最北峰。
<br>
<br>
<br>
<br>&nbsp;&nbsp; 卷384_88 【送安西将】张籍 
<br>
<br>万里海西路，茫茫边草秋。计程沙塞口，望伴驿峰头。 
<br>雪暗非时宿，沙深独去愁。塞乡人易老，莫住近蕃州。
<br>
<br>
<br>
<br>&nbsp;&nbsp; 卷384_89 【题李山人幽居】张籍 
<br>
<br>襄阳南郭外，茅屋一书生。无事焚香坐，有时寻竹行。 
<br>画苔藤杖细，踏石笋鞋轻。应笑风尘客，区区逐世名。
<br>
<br>
<br>
<br>&nbsp;&nbsp; 卷384_90 【早春闲游】张籍 
<br>
<br>年长身多病，独宜作冷官。从来闲坐惯，渐觉出门难。 
<br>树影新犹薄，池光晚尚寒。遥闻有花发，骑马暂行看。
<br>
<br>
<br>
<br>&nbsp;&nbsp; 卷384_91 【赠太常王建藤杖笋鞋】张籍 
<br>
<br>蛮藤剪为杖，楚笋结成鞋。称与诗人用，堪随礼寺斋。 
<br>寻花入幽径，步日下寒阶。以此持相赠，君应惬素怀。
<br>
<br>
<br>
<br>&nbsp;&nbsp; 卷384_92 【和周赞善闻子规】张籍 
<br>
<br>秦城啼楚鸟，远思更纷纷。况是街西夜，偏当雨里闻。 
<br>应投最高树，似隔数重云。此处谁能听，遥知独有君。
<br>
<br>
<br>
<br>&nbsp;&nbsp; 卷384_93 【送李骑曹灵州归觐】张籍 
<br>
<br>翩翩出上京，几日到边城。渐觉风沙起，还将弓箭行。 
<br>席箕侵路暗，野马见人惊。军府知归庆，应教数骑迎。
<br>
<br>
<br>
<br>&nbsp;&nbsp; 卷384_94 【寒食夜寄姚侍郎】张籍 
<br>
<br>贫官多寂寞，不异野人居。作酒和山药，教儿写道书。 
<br>五湖归去远，百事病来疏。况忆同怀者，寒庭月上初。
<br>
<br>
<br>
<br>&nbsp;&nbsp; 卷384_95 【题清彻上人院】张籍 
<br>
<br>古寺临坛久，松间别起堂。看添浴佛水，自合读经香。 
<br>爱养无家客，多传得效方。过斋长不出，坐卧一绳床。
<br>
<br>
<br>
<br>&nbsp;&nbsp; 卷384_96 【寄灵一上人初归云门寺】张籍 
<br>
<br>寒山白云里，法侣自招携。竹径通城下，松门隔水西。 
<br>方同沃洲去，不作武陵迷。仿佛遥看处，秋风是会稽。
<br>
<br>
<br>
<br>&nbsp;&nbsp; 卷384_97 【和裴司空即事通简旧僚】张籍 
<br>
<br>肃肃上台坐，四方皆仰风。当朝奉明政，早日立元功。 
<br>独对赤墀下，密宣黄阁中。犹闻动高韵，思与旧僚同。
<br>
<br>
<br>
<br>&nbsp;&nbsp; 卷384_98 【使回留别襄阳李司空】张籍 
<br>
<br>江亭寒日晚，弦管有离声。从此一筵别，独为千里行。 
<br>迟迟恋恩德，役役限公程。回首吟新句，霜云满楚城。
<br>
<br>
<br>
<br>&nbsp;&nbsp; 卷384_99 【和户部令狐尚书喜裴司空见招看雪】张籍 
<br>
<br>南园新覆雪，上宰晓来看。谁共登春榭，唯闻有地官。 
<br>色连山远静，气与竹偏寒。高韵更相应，宁同歌吹欢。
<br>
<br>
<br>
<br>&nbsp;&nbsp; 卷384_100 【和裴司空以诗请刑部白侍郎双鹤】张籍 
<br>
<br>皎皎仙家鹤，远留闲宅中。徘徊幽树月，嘹唳小亭风。 
<br>丞相西园好，池塘野水通。欲将来放此，赏望与宾同。
<br>
<br>
<br>
<br>&nbsp;&nbsp; 卷384_101 【同锦州胡郎中清明日对雨西亭宴】张籍 
<br>
<br>郡内开新火，高斋雨气清。惜花邀客赏，劝酒促歌声。 
<br>共醉移芳席，留欢闭暮城。政闲方宴语，琴筑任遥情。
<br>
<br>
<br>
<br>&nbsp;&nbsp; 卷384_102 【庄陵挽歌词三首】张籍 
<br>
<br>白日已昭昭，干戈亦渐消。迎师亲出道，从谏早临朝。 
<br>佞幸威权薄，忠良宠锡饶。丘陵今一变，无复白云谣。
<br>
<br>观风欲巡洛，习战亦开池。始改三年政，旋闻七月期。 
<br>陵分内外使，官具吉凶仪。渭北新园路，箫笳远更悲。
<br>
<br>晓日龙车动，秋风阊阖开。行帷六宫出，执绋万方来。 
<br>惨惨郊原暮，迟迟挽唱哀。空山烟雨夕，新陌绕陵台。
<br>
<br>
<br>
<br>&nbsp;&nbsp; 卷384_103 【和左司元郎中秋居十首】张籍 
<br>
<br>选得闲坊住，秋来草树肥。风前卷筒簟，雨里脱荷衣。 
<br>野客留方去，山童取药归。非因入朝省，过此出门稀。
<br>
<br>有地唯栽竹，无池亦养鹅。学书求墨迹，酿酒爱朝和。 
<br>古镜铭文浅，神方谜语多。居贫闲自乐，豪客莫相过。
<br>
<br>闲来松菊地，未省有埃尘。直去多将药，朝回不访人。 
<br>见僧收酒器，迎客换纱巾。更恐登清要，难成自在身。
<br>
<br>自知清静好，不要问时豪。就石安琴枕，穿松压酒槽。 
<br>山晴因月甚，诗语入秋高。身外无馀事，唯应笔砚劳。
<br>
<br>闲堂新扫洒，称是早秋天。书客多呈帖，琴僧与合弦。 
<br>莎台乘晚上，竹院就凉眠。终日无忙事，还应似得仙。
<br>
<br>醉倚斑藤杖，闲眠瘿木床。案头行气诀，炉里降真香。 
<br>尚俭经营少，居闲意思长。秋茶莫夜饮，新自作松浆。
<br>
<br>每忆旧山居，新教上墨图。晚花回地种，好酒问人沽。 
<br>夜后开朝簿，申前发省符。为郎凡几岁，已见白髭须。
<br>
<br>菊地才通履，茶房不垒阶。凭医看蜀药，寄信觅吴鞋。 
<br>尽得仙家法，多随道客斋。本无荣辱意，不是学安排。
<br>
<br>林下无拘束，闲行放性灵。好时开药灶，高处置琴亭。 
<br>更撰居山记，唯寻相鹤经。初当授衣假，无吏挽门铃。
<br>
<br>客散高斋晚，东园景象偏。晴明犹有蝶，凉冷渐无蝉。 
<br>藤折霜来子，蜗行雨后涎。新诗才上卷，已得满城传。
<br>
<br>
<br>
<br>&nbsp;&nbsp; 卷384_104 【经王处士原居】张籍 
<br>
<br>旧宅谁相近，唯僧近竹关。庭闲云满井，窗晓雪通山。 
<br>来客半留宿，借书多寄还。明时未中岁，莫便一生闲。
<br>
<br>
<br>
<br>&nbsp;&nbsp; 卷384_105 【不食仙姑山房】张籍 
<br>
<br>寂寂花枝里，草堂唯素琴。因山曾改眼，见客不言心。 
<br>月出溪路静，鹤鸣云树深。丹砂如可学，便欲住幽林。
<br>
<br>
<br>
<br>&nbsp;&nbsp; 卷384_106 【江头】张籍 
<br>
<br>晚步随江远，来帆过眼频。试寻新住客，少见故乡人。 
<br>回首怜归翼，长吟任此身。应同南浦雁，更见岭头春。
<br>
<br>
<br>
<br>&nbsp;&nbsp; 卷384_107 【寄孙冲主簿】张籍 
<br>
<br>低折沧洲簿，无书整两春。马从同事借，妻怕罢官贫。 
<br>道僻收闲药，诗高笑故人。仍闻长吏奏，表乞锁厅频。
<br>
<br>
<br>
<br>&nbsp;&nbsp; 卷384_108 【赠任懒】张籍 
<br>
<br>未肯求科第，深坊且隐居。胜游寻野客，高卧看兵书。 
<br>点药医闲马，分泉灌远蔬。汉庭无得意，谁拟荐相如。
<br>
<br>
<br>
<br>&nbsp;&nbsp; 卷384_109 【旧宫人】张籍 
<br>
<br>歌舞梁州女，归时白发生。全家没蕃地，无处问乡程。 
<br>宫锦不传样，御香空记名。一身难自说，愁逐路人行。
<br>
<br>
<br>
<br>&nbsp;&nbsp; 卷384_110 【春日留别（一作惜别）】张籍 
<br>
<br>游人欲别离，半醉对花枝。看著春又晚，莫轻少年时。 
<br>临行记分处，回首是相思。各向天涯去，重来未可期。
<br>
<br>
<br>
<br>&nbsp;&nbsp; 卷384_111 【没蕃故人】张籍 
<br>
<br>前年伐月支，城上没全师。蕃汉断消息，死生长别离。 
<br>无人收废帐，归马识残旗。欲祭疑君在，天涯哭此时。
<br>
<br>
<br>
<br>&nbsp;&nbsp; 卷384_112 【赠箕山僧】张籍 
<br>
<br>久住空林下，长斋耳目清。蒲团借客坐，石磹甃人行。 
<br>似鹤难知性，因山强号名。时闻衣袖里，暗掐念珠声。
<br>
<br>
<br>
<br>&nbsp;&nbsp; 卷384_113 【冬夕】张籍 
<br>
<br>寒蛩独罢织，湘雁犹能鸣。月色当窗入，乡心半夜生。 
<br>不成高枕梦，复作绕阶行。回首嗟淹泊，城头北斗横。
<br>
<br>
<br>
<br>&nbsp;&nbsp; 卷384_114 【奉和陕州十四翁中丞寄雷州二十二翁司户之作】张籍 
<br>
<br>联飞独不前，迥落海南天。贾傅竟行矣，邵公惟泫然。 
<br>瘴开山更远，路极水无边。沉劣本多感，况闻原上篇。
<br>
<br>
<br>
<br>&nbsp;&nbsp; 卷384_115 【老将】张籍 
<br>
<br>鬓衰头似雪，行步急如风。不怕骑生马，犹能挽硬弓。 
<br>兵书封锦字，手诏满香筒。今日身憔悴，犹夸定远功。
<br>
<br>
<br>
<br>&nbsp;&nbsp; 卷384_116 【送友生游峡中】张籍 
<br>
<br>风静杨柳垂，看花又别离。几年同在此，今日各驱驰。 
<br>峡里闻猿叫，山头见月时。殷勤一杯酒，珍重岁寒姿。
<br>
<br>
<br>
<br>&nbsp;&nbsp; 卷384_117 【送安法师】张籍 
<br>
<br>出郭见落日，别君临古津。远程无野寺，宿处问何人。 
<br>原色不分路，锡声遥隔尘。山阴到家节，犹及蕙兰春。
<br>
<br>
<br>
<br>&nbsp;&nbsp; 卷384_118 【水】张籍 
<br>
<br>荡漾空沙际，虚明入远天。秋光照不极，鸟色去无边。 
<br>势引长云阔，波轻片雪连。汀洲杳难测，万古覆苍烟。
<br>
<br>
<br>
<br>&nbsp;&nbsp; 卷384_119 【岳州晚景】张籍 
<br>
<br>晚景寒鸦集，秋声旅雁归。水光浮日去，霞彩映江飞。 
<br>洲白芦花吐，园红柿叶稀。长沙卑湿地，九月未成衣。
<br>
<br>
<br>
<br>&nbsp;&nbsp; 卷384_120 【寒食后（一作王建诗）】张籍 
<br>
<br>田舍清明日，家家出火迟。白衫眠古巷，红索搭高枝。 
<br>纱带生难结，铜钗重易垂。斩新衣著尽，还似去年时。
<br>
<br>
<br>
<br>&nbsp;&nbsp; 卷384_121 【寒食书事二首】张籍 
<br>
<br>今朝一百五，出户雨初晴。舞爱双飞蝶，歌闻数里莺。 
<br>江深青草岸，花满白云城。为政多孱懦，应无酷吏名。
<br>
<br>出城烟火少，况复是今朝。闲坐将谁语，临觞只自谣。 
<br>阶前春藓遍，衣上落花飘。妓乐州人戏，使君心寂寥。
<br>
<br>
<br>
<br>&nbsp;&nbsp; 卷384_122 【和李仆射雨中寄卢、严二给事】张籍 
<br>
<br>郊原飞雨至，城阙湿云埋。迸点时穿牖，浮沤欲上阶。 
<br>偏滋解箨竹，并洒落花槐。晚润生琴匣，新凉满药斋。 
<br>从容朝务退，放旷掖曹乖。尽日无来客，闲吟感此怀。
<br>
<br>
<br>
<br>&nbsp;&nbsp; 卷384_123 【酬李仆射晚春见寄】张籍 
<br>
<br>戟户洞初晨，莺声雨后频。虚庭清气在，众药湿光新。 
<br>鱼动芳池面，苔侵老竹身。教铺尝酒处，自问探花人。 
<br>独此长多病，幽居欲过春。今朝听高韵，忽觉离埃尘。
<br>
<br>
<br>
<br>&nbsp;&nbsp; 卷384_124 【和卢常侍寄华山郑隐者】张籍 
<br>
<br>独住三峰下，年深学炼丹。一间松叶屋，数片石花冠。 
<br>酒待山中饮，琴将洞口弹。开门移远竹，剪草出幽兰。 
<br>荒壁通泉架，晴崖晒药坛。寄知骑省客，长向白云闲。
<br>
<br>
<br>
<br>&nbsp;&nbsp; 卷384_125 【和令狐尚书平泉东庄近居李仆射有寄十韵】张籍 
<br>
<br>平地有清泉，伊南古寺边。涨池闲绕屋，出野遍浇田。 
<br>旧隐离多日，新邻得几年。探幽皆一绝，选胜又双全。 
<br>门静山光别，园深竹影连。斜分采药径，直过钓鱼船。 
<br>鸡犬还应识，云霞顿觉鲜。追思应不远，赏爱谅难偏。 
<br>此处堪长往，游人早共传。各当恩寄重，归卧恐无缘。
<br>
<br>
<br>
<br>&nbsp;&nbsp; 卷384_126 【送郑尚书出镇南海（各用来字）】张籍 
<br>
<br>远镇承新命，王程不假催。班行争路送，恩赐并时来。 
<br>牙旆从城展，兵符到府开。蛮声喧夜市，海色浸潮台。 
<br>画角天边月，寒关岭上梅。共知公望重，多是隔年回。
<br>
<br>
<br>
<br>&nbsp;&nbsp; 卷384_127 【徐州试反舌无声】张籍 
<br>
<br>夏木多好鸟，偏知反舌名。林幽仍共宿，时过即无声。 
<br>竹外天空晓，谿头雨自晴。居人宜寂寞，深院益凄清。 
<br>入雾暗相失，当风闲易惊。来年上林苑，知尔最先鸣。
<br>
<br>
<br>
<br>&nbsp;&nbsp; 卷384_128 【省试行不由径】张籍 
<br>
<br>田里有微径，贤人不复行。孰知求捷步，又恐异端成。 
<br>从易众所欲，安邪患亦生。谁能达天道，共此竞前程。 
<br>子羽有遗迹，孔门传旧声。今逢大君子，士节自光明。
<br>
<br>
<br>
<br>&nbsp;&nbsp; 卷384_129 【新城甲仗楼】张籍 
<br>
<br>谢氏起新楼，西临城角头。图功百尺丽，藏器五兵修。 
<br>结缔榱甍固，虚明户槛幽。鱼龙卷旗帜，霜雪积戈矛。 
<br>暑雨熇烝隔，凉风宴位留。地高形出没，山静气清优。 
<br>睥睨斜光彻，阑干宿霭浮。芊芊粳稻色，脉脉苑谿流。 
<br>郡化黄丞相，诗成沉隐侯。居兹良得景，殊胜岘山游。
<br>
<br>
<br>
<br>&nbsp;&nbsp; 卷384_130 【赠殷山人】张籍 
<br>
<br>郁郁山中客，知名四十年。恓惶身独隐，寂寞性应便。 
<br>世业公侯籍，生涯黍稷田。藤悬读书帐，竹系网鱼船。 
<br>已种千头橘，新开数脉泉。闲游携酒远，幽语向僧偏。 
<br>入洞题松过，看花选石眠。避喧长汩没，逢胜即留连。 
<br>自古多高迹，如君少比肩。耕耘此辛苦，章句已流传。 
<br>昔日交游盛，当时省阁贤。同袍还共弊，连辔每推先。 
<br>讲序居重席，群儒愿执鞭。满堂虚左待，众目望乔迁。 
<br>才异时难用，情高道自全。畏人颜惨澹，疏物势迍邅。 
<br>贤者闻知命，吾生复礼玄。深藏报恩剑，久缉养生篇。 
<br>憔悴众夫笑，经过郡守怜。夕阳悲病鹤，霜气动饥鹯。 
<br>处士谁能荐，穷途世所捐。伯鸾甘寄食，元淑苦无钱。 
<br>策蹇秋尘里，吟诗黄叶前。故裘馀白领，废瑟断朱弦。 
<br>志气终犹在，逍遥任自然。家贫念婚嫁，身老恋云烟。 
<br>放逸栖岩鹿，清虚饮露蝉。郑逃秦谷口，严爱越溪边。 
<br>霄汉予犹阻，荣枯子不牵。山城一相遇，感激意难宣。
<br>
<br>
<br>
<br>&nbsp;&nbsp; 卷384_131 【夏日可畏（一作丘为诗）】张籍 
<br>
<br>赫赫温风扇，炎炎夏日徂。火威驰迥野，畏景铄遥途。 
<br>势矫翔阳翰，功分造化炉。禁城千品烛，黄道一轮孤。 
<br>落照频空簟，馀晖卷夕梧。如何倦游子，中路独踟蹰。
<br>
<br>
<br>
<br>&nbsp;&nbsp; 卷384_132 【罔象得玄珠】张籍 
<br>
<br>赤水今何处，遗珠已渺然。离娄徒肆目，罔象乃通玄。 
<br>皎洁因成性，圆明不在泉。暗中看夜色，尘外照晴田。 
<br>无胫真难掬，怀疑实易迁。今朝搜择得，应免媚晴川。
<br>
<br>
<br>
<br>&nbsp;&nbsp; 卷384_133 【和李仆射西园】张籍 
<br>
<br>遇午归闲处，西庭敞四檐。高眠著琴枕，散帖检书签。 
<br>印在休通客，山晴好卷帘。竹凉蝇少到，藤暗蝶争潜。 
<br>晓鹊频惊喜，疏蝉不许拈。石苔生紫点，栏药吐红尖。 
<br>虚坐诗情远，幽探道侣兼。所营尚胜地，虽俭复谁嫌。
<br>
<br>
<br>
<br>
<br>
<br>
<br>
<br>
<br>
<br>
<br>&nbsp;&nbsp; 卷385_1 【送裴相公赴镇太原】张籍 
<br>
<br>盛德雄名远近知，功高先乞守藩维。衔恩暂遣分龙节， 
<br>署敕还同在凤池。天子亲临楼上送，朝官齐出道傍辞。 
<br>明年塞北清蕃落，应建生祠请立碑。
<br>
<br>
<br>&nbsp;&nbsp; 卷385_2 【寄元员外】张籍 
<br>
<br>外郎直罢无馀事，扫洒书堂试药炉。门巷不教当要闹， 
<br>诗篇转觉足工夫。月明台上唯僧到，夜静坊中有酒沽。 
<br>朝省入频闲日少，可能同作旧游无。
<br>
<br>
<br>
<br>&nbsp;&nbsp; 卷385_3 【赠梅处士】张籍 
<br>
<br>早闻声价满京城，头白江湖放旷情。讲易自传新注义， 
<br>题诗不著旧官名。近移马迹山前住，多向牛头寺里行。 
<br>天子如今议封禅，应将束帛请先生。
<br>
<br>
<br>
<br>&nbsp;&nbsp; 卷385_4 【赠王秘书】张籍 
<br>
<br>不曾浪出谒公侯，唯向花间水畔游。每著新衣看药灶， 
<br>多收古器在书楼。有官只作山人老，平地能开洞穴幽。 
<br>自领闲司了无事，得来君处喜相留。
<br>
<br>
<br>
<br>&nbsp;&nbsp; 卷385_5 【谢裴司空寄马（一作蒙裴相公赐马，谨以诗谢）】张籍 
<br>
<br>騄耳新驹骏得名，司空远自寄书生。乍离华厩移蹄涩， 
<br>初到贫家举眼惊。每被闲人来借问，多寻古寺独骑行。 
<br>长思岁旦沙堤上，得从鸣珂傍火城。
<br>
<br>
<br>
<br>&nbsp;&nbsp; 卷385_6 【酬秘书王丞见寄（一作酬王秘书闲居见寄）】张籍 
<br>
<br>相看头白来城阙，却忆漳溪旧往还。今体诗中偏出格， 
<br>常参官里每同班。街西借宅多临水，马上逢人亦说山。 
<br>芸阁水曹虽最冷，与君长喜得身闲。
<br>
<br>
<br>
<br>&nbsp;&nbsp; 卷385_7 【送李馀及第后归蜀】张籍 
<br>
<br>十年人咏好诗章，今日成名出举场。归去唯将新诰牒， 
<br>后来争取旧衣裳。山桥晓上芭蕉暗，水店晴看芋草黄。 
<br>乡里亲情相见日，一时携酒贺高堂。
<br>
<br>
<br>
<br>&nbsp;&nbsp; 卷385_8 【早朝寄白舍人、严郎中】张籍 
<br>
<br>鼓声初动未闻鸡，羸马街中踏冻泥。烛暗有时冲石柱， 
<br>雪深无处认沙堤。常参班里人犹少，待漏房前月欲西。 
<br>凤阙星郎离去远，閤门开日入还齐。
<br>
<br>
<br>
<br>&nbsp;&nbsp; 卷385_9 【书怀寄元郎中】张籍 
<br>
<br>转觉人间无气味，常因身外省因缘。经过独爱游山客， 
<br>计校唯求买药钱。重作学官闲尽日，一离江坞病多年。 
<br>吟君钓客词中说，便欲南归榜小船。
<br>
<br>
<br>
<br>&nbsp;&nbsp; 卷385_10 【赠道士宜师（一作赠广宣师）】张籍 
<br>
<br>自到王城得几年，巴童蜀马共随缘。两朝侍从当时贵， 
<br>五字声名远处传。旧住红楼通内院，新承墨诏赐斋钱。 
<br>闲房暂喜居相近，还得陪师坐竹边。
<br>
<br>
<br>
<br>&nbsp;&nbsp; 卷385_11 【书怀寄王秘书】张籍 
<br>
<br>白发如今欲满头，从来百事尽应休。只于触目须防病， 
<br>不拟将心更养愁。下药远求新熟酒，看山多上最高楼。 
<br>赖君同在京城住，每到花前免独游。
<br>
<br>
<br>
<br>&nbsp;&nbsp; 卷385_12 【题韦郎中新亭】张籍 
<br>
<br>起得幽亭景复新，碧莎地上更无尘。琴书著尽犹嫌少， 
<br>松竹栽多亦称贫。药酒欲开期好客，朝衣暂脱见闲身。 
<br>成名同日官连署，此处经过有几人。
<br>
<br>
<br>
<br>&nbsp;&nbsp; 卷385_13 【送杨州判官（一作赠茅山杨判官）】张籍 
<br>
<br>应得烟霞出俗心，茅山道士共追寻。闲怜鹤貌偏能画， 
<br>暗辨桐声自作琴。长啸每来松下坐，新诗堪向雪中吟。 
<br>征南幕里多宾客，君独相知最校深。
<br>
<br>
<br>
<br>&nbsp;&nbsp; 卷385_14 【喜王起侍郎放牒】张籍 
<br>
<br>东风节气近清明，车马争来满禁城。二十八人初上牒， 
<br>百千万里尽传名。谁家不借花园看，在处多将酒器行。 
<br>共贺春司能鉴识，今年定合有公卿。
<br>
<br>
<br>
<br>&nbsp;&nbsp; 卷385_15 【赠王司马】张籍 
<br>
<br>白笏朱衫年少时，久登班列会朝仪。贮财不省关身用， 
<br>行义唯愁被众知。藏得宝刀求主带，调成骏马乞人骑。 
<br>未曾相识多闻说，遥望长如白玉枝。
<br>
<br>
<br>
<br>&nbsp;&nbsp; 卷385_16 【书怀】张籍 
<br>
<br>自小信成疏懒性，人间事事总无功。别从仙客求方法， 
<br>时到僧家问苦空。老大登朝如梦里，贫穷作活似村中。 
<br>未能即便休官去，惭愧南山采药翁。
<br>
<br>
<br>
<br>&nbsp;&nbsp; 卷385_17 【赠令狐博士】张籍 
<br>
<br>头白新年六十馀，近闻生计转空虚。久为博士谁能识， 
<br>自到长安赁舍居。骑马出随寻寺客，呼儿散写乞钱书。 
<br>古来贤哲皆如此，应是才高与众疏。
<br>
<br>
<br>
<br>&nbsp;&nbsp; 卷385_18 【送从弟删东归】张籍 
<br>
<br>云水东南两月程，贪归庆节马蹄轻。春桥欲醉攀花别， 
<br>野路闲吟触雨行。诗价已高犹失意，礼司曾赏会成名。 
<br>旧山风月知应好，莫向秋时不到京。
<br>
<br>
<br>
<br>&nbsp;&nbsp; 卷385_19 【赠王秘书】张籍 
<br>
<br>早在山东声价远，曾将顺策佐嫖姚。赋来诗句无闲语， 
<br>老去官班未在朝。身屈只闻词客说，家贫多见野僧招。 
<br>独从书阁归时晚，春水渠边看柳条。
<br>
<br>
<br>
<br>&nbsp;&nbsp; 卷385_20 【哭丘长史】张籍 
<br>
<br>曾是先皇殿上臣，丹砂久服不成真。常骑马在嘶空枥， 
<br>自作书留别故人。诗句遍传天下口，朝衣偏送地中身。 
<br>最悲昨日同游处，看却春风树树新。
<br>
<br>
<br>
<br>&nbsp;&nbsp; 卷385_21 【送枝江刘明府】张籍 
<br>
<br>老著青衫为楚宰，平生志业有谁知。家僮从去愁行远， 
<br>县吏迎来怪到迟。定访玉泉幽院宿，应过碧涧早茶时。 
<br>向南渐渐云山好，一路唯闻唱竹枝。
<br>
<br>
<br>
<br>&nbsp;&nbsp; 卷385_22 【送从弟彻东归】张籍 
<br>
<br>缑山领印知公奏，才称同时尽不如。奉使贺成登册礼， 
<br>陪班看出降恩书。去回在路秋尘里，受诏辞归晓漏初。 
<br>早晚得为朝署拜，闲坊买宅作邻居。
<br>
<br>
<br>
<br>&nbsp;&nbsp; 卷385_23 【哭胡十八遇】张籍 
<br>
<br>早得声名年尚少，寻常志气出风尘。文场继续成三代， 
<br>家族辉华在一身。幼子见生才满月，选书知写未呈人。 
<br>送君帐下衣裳白，数尺坟头柏树新。
<br>
<br>
<br>
<br>&nbsp;&nbsp; 卷385_24 【赠贾岛】张籍 
<br>
<br>篱落荒凉僮仆饥，乐游原上住多时。蹇驴放饱骑将出， 
<br>秋卷装成寄与谁。拄杖傍田寻野菜，封书乞米趁时炊。 
<br>姓名未上登科记，身屈惟应内史知。
<br>
<br>
<br>
<br>&nbsp;&nbsp; 卷385_25 【逢王建有赠】张籍 
<br>
<br>年状皆齐初有髭，鹊山漳水每追随。使君座下朝听易， 
<br>处士庭中夜会诗。新作句成相借问，闲求义尽共寻思。 
<br>经今三十馀年事，却说还同昨日时。
<br>
<br>
<br>
<br>&nbsp;&nbsp; 卷385_26 【移居静安坊，答元八郎中】张籍 
<br>
<br>长安寺里多时住，虽守卑官不苦贫。作活每常嫌费力， 
<br>移居只是贵容身。初开井浅偏宜树，渐觉街闲省踏尘。 
<br>更喜往还相去近，门前减却送书人。
<br>
<br>
<br>
<br>&nbsp;&nbsp; 卷385_27 【送杨少尹赴凤翔】张籍 
<br>
<br>诗名往日动长安，首首人家卷里看。西学已行秦博士， 
<br>南宫新拜汉郎官。得钱只了还书铺，借宅常时事药栏。 
<br>今去岐州生计薄，移居偏近陇头寒。
<br>
<br>
<br>
<br>&nbsp;&nbsp; 卷385_28 【送韩侍御归山】张籍 
<br>
<br>闻君久卧在云间，为佐嫖姚未得还。新结茅庐招隐逸， 
<br>独骑骢马入深山。九灵洞口行应到，五粒松枝醉亦攀。 
<br>明日珂声出城去，家僮不复扫柴关。
<br>
<br>
<br>
<br>&nbsp;&nbsp; 卷385_29 【新除水曹郎，答白舍人见贺】张籍 
<br>
<br>年过五十到南宫，章句无名荷至公。黄纸开呈相府后， 
<br>朱衣引入谢班中。诸曹纵许为仙侣，群吏多嫌是老翁。 
<br>最幸紫薇郎见爱，独称官与古人同。
<br>
<br>
<br>
<br>&nbsp;&nbsp; 卷385_30 【送杨少尹赴满城】张籍 
<br>
<br>官为本府当身荣，因得还乡任野情。自废田园今作主， 
<br>每逢耆老不呼名。旧游寺里僧应识，新别桥边树已成。 
<br>公事况闲诗更好，将随相逐上山行。
<br>
<br>
<br>
<br>&nbsp;&nbsp; 卷385_31 【哭元九少府】张籍 
<br>
<br>平生志业独相知，早结云山老去期。初作学官常共宿， 
<br>晚登朝列暂同时。闲来各数经过地，醉后齐吟唱和诗。 
<br>今日春风花满宅，入门行哭见灵帷。
<br>
<br>
<br>
<br>&nbsp;&nbsp; 卷385_32 【送侯判官赴广州从军】张籍 
<br>
<br>年少才高求自展，将身万里赴军门。辟书远到开呈客， 
<br>公服新成著谢恩。驿舫过江分白堠，戍亭当岭见红幡。 
<br>海花蛮草连冬有，行处无家不满园。
<br>
<br>
<br>
<br>&nbsp;&nbsp; 卷385_33 【答白杭州郡楼登望画图见寄】张籍 
<br>
<br>画得江城登望处，寄来今日到长安。乍惊物色从诗出， 
<br>更想工人下手难。将展书堂偏觉好，每来朝客尽求看。 
<br>见君向此闲吟意，肯恨当时作外官。
<br>
<br>
<br>
<br>&nbsp;&nbsp; 卷385_34 【赠赵将军】张籍 
<br>
<br>当年胆略已纵横，每见妖星气不平。身贵早登龙尾道， 
<br>功高自破鹿头城。寻常得对论边事，委曲承恩掌内兵。 
<br>会取安西将报国，凌烟阁上大书名。
<br>
<br>
<br>
<br>&nbsp;&nbsp; 卷385_35 【送和蕃公主】张籍 
<br>
<br>塞上如今无战尘，汉家公主出和亲。邑司犹属宗卿寺， 
<br>册号还同虏帐人。九姓旗幡先引路，一生衣服尽随身。 
<br>毡城南望无回日，空见沙蓬水柳春。
<br>
<br>
<br>
<br>&nbsp;&nbsp; 卷385_36 【寒食内宴二首】张籍 
<br>
<br>朝光瑞气满宫楼，彩纛鱼龙四周稠。廊下御厨分冷食， 
<br>殿前香骑逐飞球。千官尽醉犹教坐，百戏皆呈未放休。 
<br>共喜拜恩侵夜出，金吾不敢问行由。
<br>
<br>城阙沈沈向晓寒，恩当令节赐馀欢，瑞烟深处开三殿， 
<br>春雨微时引百官，宝树楼前分绣幕，彩花廊下映华栏。 
<br>宫筵戏乐年年别，已得三回对御看。
<br>
<br>
<br>
<br>&nbsp;&nbsp; 卷385_37 【朝日敕赐百官樱桃】张籍 
<br>
<br>仙果人间都未有，今朝忽见下天门。捧盘小吏初宣敕， 
<br>当殿群臣共拜恩。日色遥分门下坐，露香才出禁中园。 
<br>每年重此先偏待，愿得千春奉至尊。
<br>
<br>
<br>
<br>&nbsp;&nbsp; 卷385_38 【太白老人】张籍 
<br>
<br>日观东峰幽客住，竹巾藤带亦逢迎。暗修黄箓无人见， 
<br>深种胡麻共犬行。洞里仙家常独往，壶中灵药自为名。 
<br>春泉四面绕茅屋，日日唯闻杵臼声。
<br>
<br>
<br>
<br>&nbsp;&nbsp; 卷385_39 【和裴司空酬满城杨少尹】张籍 
<br>
<br>圣朝偏重大司空，人咏元和第一功。拥节高临汉水上， 
<br>题诗远入舜城中。共惊向老多年别，更忆登科旧日同。 
<br>谁不望归丞相府，江边杨柳又秋风。
<br>
<br>
<br>
<br>&nbsp;&nbsp; 卷385_40 【寄和州刘使君】张籍 
<br>
<br>别离已久犹为郡，闲向春风倒酒瓶。送客特过沙口堰， 
<br>看花多上水心亭。晓来江气连城白，雨后山光满郭青。 
<br>到此诗情应更远，醉中高咏有谁听。
<br>
<br>
<br>
<br>&nbsp;&nbsp; 卷385_41 【赠商州王使君】张籍 
<br>
<br>衔命南来会郡堂，却思朝里接班行。才雄犹是山城守， 
<br>道薄初为水部郎。选胜相留开客馆，寻幽更引到僧房。 
<br>明朝从此辞君去，独出商关路渐长。
<br>
<br>
<br>
<br>&nbsp;&nbsp; 卷385_42 【寄令狐宾客】张籍 
<br>
<br>勋名尽得国家传，退狎琴僧与酒仙。还带郡符经几处， 
<br>暂辞台座已三年。留司未到龙楼下，拜表长怀玉案前。 
<br>秋日出城伊水好，领谁相逐上闲船。
<br>
<br>
<br>
<br>&nbsp;&nbsp; 卷385_43 【寄梅处士】张籍 
<br>
<br>扰扰人间是与非，官闲自觉省心机。六行班里身常下， 
<br>九列符中事亦稀。市客惯曾赊贱药，家僮惊见著新衣。 
<br>君今独得居山乐，应喜多时未办归。
<br>
<br>
<br>
<br>&nbsp;&nbsp; 卷385_44 【送施肩吾东归】张籍 
<br>
<br>知君本是烟霞客，被荐因来城阙间。世业偏临七里濑， 
<br>仙游多在四明山。早闻诗句传人遍，新得科名到处闲。 
<br>惆怅灞亭相送去，云中琪树不同攀。
<br>
<br>
<br>
<br>&nbsp;&nbsp; 卷385_45 【昆仑儿】张籍 
<br>
<br>昆仑家住海中州，蛮客将来汉地游。言语解教秦吉了， 
<br>波涛初过郁林洲。金环欲落曾穿耳，螺髻长卷不裹头。 
<br>自爱肌肤黑如漆，行时半脱木绵裘。
<br>
<br>
<br>
<br>&nbsp;&nbsp; 卷385_46 【赠李杭州】张籍 
<br>
<br>仙郎白首未归朝，应为苍生领六条。惠化州人尽清净， 
<br>高情野鹤与逍遥。竹间虚馆无朝讼，山畔青田长夏苗。 
<br>终日政声长独坐，开门长望浙江潮。
<br>
<br>
<br>
<br>&nbsp;&nbsp; 卷385_47 【送郑尚书赴广州】张籍 
<br>
<br>圣朝选将持符节，内使宣时百辟听。海北蛮夷来舞蹈， 
<br>岭南封管送图经。白鹇飞绕迎官舫，红槿开当宴客亭。 
<br>此处莫言多瘴疠，天边看取老人星。
<br>
<br>
<br>
<br>&nbsp;&nbsp; 卷385_48 【贺秘书王丞南郊摄将军】张籍 
<br>
<br>正初天子亲郊礼，诏摄将军领卫兵。斜带银刀入黄道， 
<br>先随玉辂到青城。坛边不在千官位，仗外唯闻再拜声。 
<br>共喜与君逢此日，病中无计得随行。
<br>
<br>
<br>
<br>&nbsp;&nbsp; 卷385_49 【送令狐尚书赴东都留守】张籍 
<br>
<br>朝廷重寄在关东，共说从前选上公。勋业新城大梁镇， 
<br>恩荣更守洛阳宫。行香暂出天桥上，巡礼常过禁殿中。 
<br>每领群臣拜章庆，半开门仗日曈曈。
<br>
<br>
<br>
<br>&nbsp;&nbsp; 卷385_50 【拜丰陵】张籍 
<br>
<br>岁朝园寝遣公卿，学省班中亦摄行。身逐陵官齐再拜， 
<br>手持木铎叩三声。寒更报点来山殿，晓炬分行照柏城。 
<br>却下龙门看渐远，金峰高处日微明。
<br>
<br>
<br>
<br>&nbsp;&nbsp; 卷385_51 【赠孔尚书】张籍 
<br>
<br>能将直道历荣班，事著元和实录间。三表自陈辞北阙， 
<br>一家相送入南山。买来侍女教人嫁，赐得朝衣在箧闲。 
<br>宅近青山高静处，时归林下暂开关。
<br>
<br>
<br>
<br>&nbsp;&nbsp; 卷385_52 【酬杭州白使君，兼寄浙东元大夫】张籍 
<br>
<br>相印暂离临远镇，掖垣出守复同时。一行已作三年别， 
<br>两处空传七字诗。越地江山应共见，秦天风月不相知。 
<br>人间聚散真难料，莫叹平生信所之。
<br>
<br>
<br>
<br>&nbsp;&nbsp; 卷385_53 【寄苏州白二十二使君】张籍 
<br>
<br>三朝出入紫微臣，头白金章未在身。登第早年同座主， 
<br>题诗今日是州人。阊门柳色烟中远，茂苑莺声雨后新。 
<br>此处吟诗向山寺，知君忘却曲江春。
<br>
<br>
<br>
<br>&nbsp;&nbsp; 卷385_54 【送白宾客分司东都】张籍 
<br>
<br>赫赫声名三十春，高情人独出埃尘。病辞省闼归闲地， 
<br>恩许宫曹作上宾。诗里难同相得伴，酒边多见自由身。 
<br>老人也拟休官去，便是君家池上人。
<br>
<br>
<br>
<br>&nbsp;&nbsp; 卷385_55 【赠阎少保】张籍 
<br>
<br>辞荣恋阙未还乡，修养年多气力强。半俸归烧伏火药， 
<br>全家解说养生方。特承恩诏新开戟，每见公卿不下床。 
<br>竹树晴深寒院静，长悬石磬在虚廊。
<br>
<br>
<br>
<br>&nbsp;&nbsp; 卷385_56 【赠别王侍御赴任陕州司马（一作赠王司马赴陕州）】张籍 
<br>
<br>京城在处闲人少，唯共君行并马蹄。更和诗篇名最出， 
<br>时倾杯酒户常齐。同趋阙下听钟漏，独向军前闻鼓鼙。 
<br>今日春明门外别，更无因得到街西。
<br>
<br>
<br>
<br>&nbsp;&nbsp; 卷385_57 【田司空入朝】张籍 
<br>
<br>西来将相位兼雄，不与诸君觐礼同。早变山东知顺命， 
<br>新收济上立殊功。朝官叙谒趋门外，恩使喧迎满路中。 
<br>阊阖晓开铜漏静，身当受册大明宫。
<br>
<br>
<br>
<br>&nbsp;&nbsp; 卷385_58 【送浙西周判官（一作送浙东周阮范判官）】张籍 
<br>
<br>由来自是烟霞客，早已闻名诗酒间。天阙因将贺表到， 
<br>家乡新著赐衣还。常吟卷里新酬句，自话湖中旧住山。 
<br>吴越主人偏爱重，多应不肯放君闲。
<br>
<br>
<br>
<br>&nbsp;&nbsp; 卷385_59 【送吴炼师归王屋】张籍 
<br>
<br>玉阳峰下学长生，玉洞仙中已有名。独戴熊须冠暂出， 
<br>唯将鹤尾扇同行。炼成云母休炊爨，已得雷公当吏兵。 
<br>却到瑶坛上头宿，应闻空里步虚声。
<br>
<br>
<br>
<br>&nbsp;&nbsp; 卷385_60 【送邵州林使君】张籍 
<br>
<br>词客南行宠命新，潇湘郡入曲江津。山幽自足探微处， 
<br>俗朴应无争竞人。郭外相连排殿阁，市中多半用金银。 
<br>知君不作家私计，迁日还同到日贫。
<br>
<br>
<br>
<br>&nbsp;&nbsp; 卷385_61 【寄王六侍御】张籍 
<br>
<br>渐觉近来筋力少，难堪今日在风尘。谁能借问功名事， 
<br>只自扶持老病身。贵得药资将助道，肯嫌家计不如人。 
<br>洞庭已置新居处，归去安期与作邻。
<br>
<br>
<br>
<br>&nbsp;&nbsp; 卷385_62 【送稽亭山寺僧】张籍 
<br>
<br>师住稽亭高处寺，斜廊曲阁倚云开。山门十里松间入， 
<br>泉涧三重洞里来。名岳寻游今已遍，家城礼谒便应回。 
<br>旧房到日闲吟后，林下还登说法台。
<br>
<br>
<br>
<br>&nbsp;&nbsp; 卷385_63 【送汀州源使君】张籍 
<br>
<br>曾成赵北归朝计，因拜王门最好官。为郡暂辞双凤阙， 
<br>全家远过九龙滩。山乡只有输蕉户，水镇应多养鸭栏。 
<br>地僻寻常来客少，刺桐花发共谁看。
<br>
<br>
<br>
<br>&nbsp;&nbsp; 卷385_64 【寄孙洛阳格（一作寄洛阳孙明府）】张籍 
<br>
<br>久持刑宪声名远，好是中朝正直臣。赤县上来应足事， 
<br>青山老去未离身。常思从省连归马，乍觉同班少旧人。 
<br>遥爱南桥秋日晚，雨边杨柳映天津。
<br>
<br>
<br>
<br>&nbsp;&nbsp; 卷385_65 【胡山人归王屋，因有赠】张籍 
<br>
<br>转转无成到白头，人间举眼尽堪愁。此生已是蹉跎去， 
<br>每事应从卤莽休。虽作闲官少拘束，难逢胜景可淹留。 
<br>君归与访移家处，若个峰头最较幽。
<br>
<br>
<br>
<br>&nbsp;&nbsp; 卷385_66 【寄虔州韩使君】张籍 
<br>
<br>南康太守负才豪，五十如今未拥旄。早得一人知姓字， 
<br>常闻三事说功劳。月明渡口漳江静，云散城头赣石高。 
<br>郡政已成秋思远，闲吟应不问官曹。
<br>
<br>
<br>
<br>&nbsp;&nbsp; 卷385_67 【送从弟濛赴饶州】张籍 
<br>
<br>京城南去鄱阳远，风月悠悠别思劳。三领郡符新寄重， 
<br>再登科第旧名高。去程江上多看堠，迎吏船中亦带刀。 
<br>到日更行清静化，春田应不见蓬蒿。
<br>
<br>
<br>
<br>&nbsp;&nbsp; 卷385_68 【罗道士】张籍 
<br>
<br>城里无人得实年，衣襟常带臭黄烟。楼中赊酒唯留药， 
<br>洞里争棋不赌钱。闻客语声知贵贱，持花歌咏似狂颠。 
<br>寻常行处皆逢见，世上多疑是谪仙。
<br>
<br>
<br>
<br>&nbsp;&nbsp; 卷385_69 【寄陆浑赵明府】张籍 
<br>
<br>与君学省同官处，常日相随说道情。新作陆浑山县长， 
<br>早知三礼甲科名。郭中时有仙人住，城内应多药草生。 
<br>公事稀疏来客少，无妨著屐独闲行。
<br>
<br>
<br>
<br>&nbsp;&nbsp; 卷385_70 【同将作韦二少监赠水部李郎中】张籍 
<br>
<br>旧年同是水曹郎，各罢鱼符自楚乡。重著青衫承诏命， 
<br>齐趋紫殿异班行。别来同说经过事，老去相传补养方。 
<br>忆得当时亦连步，如今独在读书堂。
<br>
<br>
<br>
<br>&nbsp;&nbsp; 卷385_71 【赠王侍御】张籍 
<br>
<br>心同野鹤与尘远，诗似冰壶见底清。府县同趋昨日事， 
<br>升沉不改故人情。上阳春晚萧萧雨，洛水寒来夜夜声。 
<br>自叹独为折腰吏，可怜骢马路傍行。
<br>
<br>
<br>
<br>&nbsp;&nbsp; 卷385_72 【送金少卿副使归新罗】张籍 
<br>
<br>云岛茫茫天畔微，向东万里一帆飞。久为侍子承恩重， 
<br>今佐使臣衔命归。通海便应将国信，到家犹自著朝衣。 
<br>从前此去人无数，光彩如君定是稀。
<br>
<br>
<br>
<br>&nbsp;&nbsp; 卷385_73 【送李司空赴镇襄阳】张籍 
<br>
<br>中外兼权社稷臣，千官齐出拜行尘。再调公鼎勋庸盛， 
<br>三受兵符宠命新。商路雪开旗旆展，楚堤梅发驿亭春。 
<br>襄阳风景由来好，重与江山作主人。
<br>
<br>
<br>
<br>&nbsp;&nbsp; 卷385_74 【送李仆射愬赴镇凤翔】张籍 
<br>
<br>由来勋业属英雄，兄弟连营列位同。先入贼城擒首恶， 
<br>尽封筦库让元公。旌幢独继家声外，竹帛新添国史中。 
<br>天子新收秦陇地，故教移镇古扶风。
<br>
<br>
<br>
<br>&nbsp;&nbsp; 卷385_75 【寄白二十二舍人】张籍 
<br>
<br>早知内诏过先辈，蹭蹬江南百事疏。湓浦城中为上佐， 
<br>炉峰寺后著幽居。偏依仙法多求药，长共僧游不读书。 
<br>三省比来名望重，肯容君去乐樵渔。
<br>
<br>
<br>
<br>&nbsp;&nbsp; 卷385_76 【送友人卢处士游吴越】张籍 
<br>
<br>羡君东去见残梅，惟有王孙独未回。吴苑夕阳明古堞， 
<br>越宫春草上高台。波生野水雁初下，风满驿楼潮欲来。 
<br>试问渔舟看雪浪，几多江燕荇花开。
<br>
<br>
<br>
<br>&nbsp;&nbsp; 卷385_77 【苏州江岸留别乐天（一作白居易诗）】张籍 
<br>
<br>银泥裙映锦障泥，画舸停桡马簇蹄。清管曲终鹦鹉语， 
<br>红旗影动薄寒嘶。渐消酒色朱颜浅，欲话离情翠黛低。 
<br>莫忘使君吟咏处，女坟湖北武丘西。
<br>
<br>
<br>
<br>&nbsp;&nbsp; 卷385_78 【寒食看花】张籍 
<br>
<br>早入公门到夜归，不因寒食少闲时。颠狂绕树猿离锁， 
<br>踊跃缘冈马断羁。酒污衣裳从客笑，醉饶言语觅花知。 
<br>老来自喜常无事，仰面西园得咏诗。
<br>
<br>
<br>
<br>&nbsp;&nbsp; 卷385_79 【酬浙东元尚书见寄绫素】张籍 
<br>
<br>越地缯纱纹样新，远封来寄学曹人。便令裁制为时服， 
<br>顿觉光荣上病身。应念此官同弃置，独能相贺更殷勤。 
<br>三千里外无由见，海上东风又一春。
<br>
<br>
<br>
<br>&nbsp;&nbsp; 卷385_80 【赠项斯（一作王建诗，题云赠贾岛）】张籍 
<br>
<br>端坐吟诗忘忍饥，万人中觅似君稀。门连野水风长到， 
<br>驴放秋原夜不归。日暖剩收新落叶，天寒更著旧生衣。 
<br>曲江亭上频频见，为爱鸬鹚雨里飞。
<br>
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
