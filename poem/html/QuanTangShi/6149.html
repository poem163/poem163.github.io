<HTML>
<HEAD>
<TITLE>全唐诗 卷441-444 - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangChao/">唐朝诗选</a> <font color=4C4C4C>&gt;&gt; </font><a href="../../html/QuanTangShi/">《全唐诗》</a> <FONT color=#BCB6A0>&gt;&gt;</font> 全唐诗 卷441-444</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>全唐诗 卷441-444</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-11-01&nbsp;&nbsp;文章类别:《全唐诗》&nbsp;&nbsp;阅读次数:<script language=javascript src="../../hits.php?articleid=6149"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'全唐诗 卷441-444')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[全唐诗 卷441-444]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 &nbsp;&nbsp;卷441_1 【夜入瞿唐峡】白居易 
<br>
<br>瞿唐天下险，夜上信难哉。岸似双屏合，天如匹帛开。 
<br>逆风惊浪起，拔zB暗船来。欲识愁多少，高于滟滪堆。
<br>
<br>&nbsp;&nbsp; 卷441_15 【初到忠州赠李六（一作李大夫）】白居易 
<br>
<br>好在天涯李使君，江头相见日黄昏。吏人生梗都如鹿， 
<br>市井疏芜只抵村。一只兰船当驿路，百层石磴上州门。 
<br>更无平地堪行处，虚受朱轮五马恩。
<br>
<br>
<br>
<br>&nbsp;&nbsp; 卷441_16 【郡斋暇日忆庐山草堂兼寄二林僧社三十韵多叙…出处之意】白居易 
<br>
<br>谏诤知无补，迁移分所当。不堪匡圣主，只合事空王。 
<br>龙象投新社，鹓鸾失故行。沉吟辞北阙，诱引向西方。 
<br>便住双林寺，仍开一草堂。平治行道路，安置坐禅床。 
<br>手版支为枕，头巾阁在墙。先生乌几舄，居士白衣裳。 
<br>竟岁何曾闷，终身不拟忙。灭除残梦想，换尽旧心肠。 
<br>世界多烦恼，形神久损伤。正从风鼓浪，转作日销霜。 
<br>吾道寻知止，君恩偶未忘。忽蒙颁凤诏，兼谢剖鱼章。 
<br>莲静方依水，葵枯重仰阳。三车犹夕会，五马已晨装。 
<br>去似寻前世，来如别故乡。眉低出鹫岭，脚重下蛇冈。 
<br>渐望庐山远，弥愁峡路长。香炉峰隐隐，巴字水茫茫。 
<br>瓢挂留庭树，经收在屋梁。春抛红药圃，夏忆白莲塘。 
<br>唯拟捐尘事，将何答宠光。有期追永远，无政继龚黄。 
<br>南国秋犹热，西斋夜暂凉。闲吟四句偈，静对一炉香。 
<br>身老同丘井，心空是道场。觅僧为去伴，留俸作归粮。 
<br>为报山中侣，凭看竹下房。会应归去在，松菊莫教荒。
<br>
<br>
<br>
<br>&nbsp;&nbsp; 卷441_17 【赠康叟】白居易 
<br>
<br>八十秦翁老不归，南宾太守乞寒衣。
<br>再三怜汝非他意，天宝遗民见渐稀。
<br>
<br>
<br>
<br>&nbsp;&nbsp; 卷441_18 【鹦鹉】白居易 
<br>
<br>竟日语还默，中宵栖复惊。身囚缘彩翠，心苦为分明。 
<br>暮起归巢思，春多忆侣声。谁能拆笼破，从放快飞鸣。
<br>
<br>
<br>
<br>&nbsp;&nbsp; 卷441_19 【京使回，累得南省诸公书因以长句诗寄谢萧五刘二…员外】白居易 
<br>
<br>雪压泥埋未死身，每劳存问愧交亲。浮萍飘泊三千里， 
<br>列宿参差十五人。禁月落时君待漏，畬烟深处我行春。 
<br>瘴乡得老犹为幸，岂敢伤嗟白发新。
<br>
<br>
<br>
<br>&nbsp;&nbsp; 卷441_20 【东城春意】白居易 
<br>
<br>风软云不动，郡城东北隅。晚来春澹澹，天气似京都。 
<br>弦管随宜有，杯觞不道无。其如亲故远，无可共欢娱。
<br>
<br>
<br>
<br>&nbsp;&nbsp; 卷441_21 【木莲树生巴峡山谷间巴民亦呼为黄心树大者…题三绝句云】白居易 
<br>
<br>如折芙蓉栽旱地，似抛芍药挂高枝。
<br>云埋水隔无人识，唯有南宾太守知。
<br>
<br>红似燕支腻如粉，伤心好物不须臾。
<br>山中风起无时节，明日重来得在无。
<br>
<br>已愁花落荒岩底，复恨根生乱石间。
<br>几度欲移移不得，天教抛掷在深山。
<br>
<br>
<br>
<br>&nbsp;&nbsp; 卷441_22 【种桃杏】白居易 
<br>
<br>无论海角与天涯，大抵心安即是家。路远谁能念乡曲， 
<br>年深兼欲忘京华。忠州且作三年计，种杏栽桃拟待花。
<br>
<br>
<br>
<br>&nbsp;&nbsp; 卷441_23 【新秋】白居易 
<br>
<br>二毛生镜日，一叶落庭时。老去争由我，愁来欲泥谁。 
<br>空销闲岁月，不见旧亲知。唯弄扶床女，时时强展眉。
<br>
<br>
<br>
<br>&nbsp;&nbsp; 卷441_24 【龙昌寺荷池】白居易 
<br>
<br>冷碧新秋水，残红半破莲。从来寥落意，不似此池边。
<br>
<br>
<br>
<br>&nbsp;&nbsp; 卷441_25 【听竹枝赠李侍御】白居易 
<br>
<br>巴童巫女竹枝歌，懊恼何人怨咽多。
<br>暂听遣君犹怅望，长闻教我复如何。
<br>
<br>
<br>
<br>&nbsp;&nbsp; 卷441_26 【寄胡饼与杨万州】白居易 
<br>
<br>胡麻饼样学京都，面脆油香新出炉。
<br>寄与饥馋杨大使，尝看得似辅兴无。
<br>
<br>
<br>
<br>&nbsp;&nbsp; 卷441_27 【感樱桃花，因招饮客】白居易 
<br>
<br>樱桃昨夜开如雪，鬓发今年白似霜。渐觉花前成老丑， 
<br>何曾酒后更颠狂。谁能闻此来相劝，共泥春风醉一场。
<br>
<br>
<br>
<br>&nbsp;&nbsp; 卷441_28 【东亭闲望】白居易 
<br>
<br>东亭尽日坐，谁伴寂寥身。绿桂为佳客，红蕉当美人。 
<br>笑言虽不接，情状似相亲。不作悠悠想，如何度晚春。
<br>
<br>
<br>
<br>&nbsp;&nbsp; 卷441_29 【画木莲花图寄元郎中】白居易 
<br>
<br>花房腻似红莲朵，艳色鲜如紫牡丹。
<br>唯有诗人能解爱，丹青写出与君看。
<br>
<br>
<br>
<br>&nbsp;&nbsp; 卷441_30 【和李澧州题韦开州经藏诗】白居易 
<br>
<br>既悟莲花藏，须遗贝叶书。菩提无处所，文字本空虚。 
<br>观指非知月，忘筌是得鱼。闻君登彼岸，舍筏复何如。
<br>
<br>
<br>
<br>&nbsp;&nbsp; 卷441_31 【九日题涂溪】白居易 
<br>
<br>蕃草席铺枫叶岸，竹枝歌送菊花杯。
<br>明年尚作南宾守，或可重阳更一来。
<br>
<br>
<br>
<br>&nbsp;&nbsp; 卷441_32 【即事寄微之】白居易 
<br>
<br>畬田涩米不耕锄，旱地荒园少菜蔬。想念土风今若此， 
<br>料看生计合何如。衣缝纰颣黄丝绢，饭下腥咸白小鱼。 
<br>饱暖饥寒何足道，此身长短是空虚。
<br>
<br>
<br>
<br>&nbsp;&nbsp; 卷441_33 【题郡中荔枝诗十八韵，兼寄万州杨八使君】白居易 
<br>
<br>奇果标南土，芳林对北堂。素华春漠漠，丹实夏煌煌。 
<br>叶捧低垂户，枝擎重压墙。始因风弄色，渐与日争光。 
<br>夕讶条悬火，朝惊树点妆。深于红踯躅，大校白槟榔。 
<br>星缀连心朵，珠排耀眼房。紫罗裁衬壳，白玉裹填瓤。 
<br>早岁曾闻说，今朝始摘尝。嚼疑天上味，嗅异世间香。 
<br>润胜莲生水，鲜逾橘得霜。燕支掌中颗，甘露舌头浆。 
<br>物少尤珍重，天高苦渺茫。已教生暑月，又使阻遐方。 
<br>粹液灵难驻，妍姿嫩易伤。近南光景热，向北道途长。 
<br>不得充王赋，无由寄帝乡。唯君堪掷赠，面白似潘郎。
<br>
<br>
<br>
<br>&nbsp;&nbsp; 卷441_34 【留北客】白居易 
<br>
<br>峡外相逢远，樽前一会难。即须分手别，且强展眉欢。 
<br>楚袖萧条舞，巴弦趣数弹。笙歌随分有，莫作帝乡看。
<br>
<br>
<br>
<br>&nbsp;&nbsp; 卷441_35 【重寄荔枝与杨使君，时闻杨使君欲种植故有落句之戏】白居易 
<br>
<br>摘来正带凌晨露，寄去须凭下水船。映我绯衫浑不见， 
<br>对公银印最相鲜。香连翠叶真堪画，红透青笼实可怜。 
<br>闻道万州方欲种，愁君得吃是何年。
<br>
<br>
<br>
<br>&nbsp;&nbsp; 卷441_36 【和万州杨使君四绝句·竞渡】白居易 
<br>
<br>竞渡相传为汨罗，不能止遏意无他。
<br>自经放逐来憔悴，能校灵均死几多。
<br>
<br>
<br>
<br>&nbsp;&nbsp; 卷441_37 【和万州杨使君四绝句·江边草】白居易 
<br>
<br>闻君泽畔伤春草，忆在天门街里时。
<br>漠漠凄凄愁满眼，就中惆怅是江蓠。
<br>
<br>
<br>
<br>&nbsp;&nbsp; 卷441_38 【和万州杨使君四绝句·嘉庆李】白居易 
<br>
<br>东都绿李万州栽，君手封题我手开。
<br>把得欲尝先怅望，与渠同别故乡来。
<br>
<br>
<br>
<br>&nbsp;&nbsp; 卷441_39 【和万州杨使君四绝句·白槿花】白居易 
<br>
<br>秋蕣晚英无艳色，何因栽种在人家。
<br>使君自别罗敷面，争解回头爱白花。
<br>
<br>
<br>
<br>&nbsp;&nbsp; 卷441_40 【和行简望郡南山】白居易 
<br>
<br>反照前山云树明，从君苦道似华清。
<br>试听肠断巴猿叫，早晚骊山有此声。
<br>
<br>
<br>
<br>&nbsp;&nbsp; 卷441_41 【种荔枝】白居易 
<br>
<br>红颗珍珠诚可爱，白须太守亦何痴。
<br>十年结子知谁在，自向庭中种荔枝。
<br>
<br>
<br>
<br>&nbsp;&nbsp; 卷441_42 【阴雨】白居易 
<br>
<br>岚雾今朝重，江山此地深。滩声秋更急，峡气晓多阴。 
<br>望阙云遮眼，思乡雨滴心。将何慰幽独，赖此北窗琴。
<br>
<br>
<br>
<br>&nbsp;&nbsp; 卷441_43 【送客归京】白居易 
<br>
<br>水陆四千里，何时归到秦。舟辞三峡雨，马入九衢尘。 
<br>有酒留行客，无书寄贵人。唯凭远传语，好在曲江春。
<br>
<br>
<br>
<br>&nbsp;&nbsp; 卷441_44 【送萧处士游黔南】白居易 
<br>
<br>能文好饮老萧郎，身似浮云鬓似霜。生计抛来诗是业， 
<br>家园忘却酒为乡。江从巴峡初成字，猿过巫阳始断肠。 
<br>不醉黔中争去得，磨围山月正苍苍。
<br>
<br>
<br>
<br>&nbsp;&nbsp; 卷441_45 【东楼醉】白居易 
<br>
<br>天涯深峡无人地，岁暮穷阴欲夜天。
<br>不向东楼时一醉，如何拟过二三年。
<br>
<br>
<br>
<br>&nbsp;&nbsp; 卷441_46 【寄微之（时微之为虢州司马）】白居易 
<br>
<br>高天默默物茫茫，各有来由致损伤。鹦为能言长剪翅， 
<br>龟缘难死久支床。莫嫌冷落抛闲地，犹胜炎蒸卧瘴乡。 
<br>外物竟关身底事，谩排门戟系腰章。
<br>
<br>
<br>
<br>&nbsp;&nbsp; 卷441_47 【东楼招客夜饮】白居易 
<br>
<br>莫辞数数醉东楼，除醉无因破得愁。
<br>唯有绿樽红烛下，暂时不似在忠州。
<br>
<br>
<br>
<br>&nbsp;&nbsp; 卷441_48 【醉后戏题】白居易 
<br>
<br>自知清冷似冬凌，每被人呼作律僧。
<br>今夜酒醺罗绮暖，被君融尽玉壶冰。
<br>
<br>
<br>
<br>&nbsp;&nbsp; 卷441_49 【冬至夜】白居易 
<br>
<br>老去襟怀常濩落，病来须鬓转苍浪。心灰不及炉中火， 
<br>鬓雪多于砌下霜。三峡南宾城最远，一年冬至夜偏长。 
<br>今宵始觉房栊冷，坐索寒衣托孟光。
<br>
<br>
<br>
<br>&nbsp;&nbsp; 卷441_50 【竹枝词四首】白居易 
<br>
<br>瞿唐峡口水烟低，白帝城头月向西。
<br>唱到竹枝声咽处，寒猿暗鸟一时啼。
<br>
<br>竹枝苦怨怨何人，夜静山空歇又闻。
<br>蛮儿巴女齐声唱，愁杀江楼病使君。
<br>
<br>巴东船舫上巴西，波面风生雨脚齐。
<br>水蓼冷花红簇簇，江蓠湿叶碧凄凄。
<br>
<br>江畔谁人唱竹枝，前声断咽后声迟。
<br>怪来调苦缘词苦，多是通州司马诗。
<br>
<br>
<br>
<br>&nbsp;&nbsp; 卷441_51 【酬严中丞晚眺黔江见寄】白居易 
<br>
<br>江水三回曲，愁人两地情。磨围山下色，明月峡中声。 
<br>晚后连天碧，秋来彻底清。临流有新恨，照见白须生。
<br>
<br>
<br>
<br>&nbsp;&nbsp; 卷441_52 【寄题杨万州四望楼】白居易 
<br>
<br>江上新楼名四望，东西南北水茫茫。
<br>无由得与君携手，同凭栏干一望乡。
<br>
<br>
<br>
<br>&nbsp;&nbsp; 卷441_53 【答杨使君登楼见忆】白居易 
<br>
<br>忠万楼中南北望，南州烟水北州云。
<br>两州何事偏相忆，各是笼禽作使君。
<br>
<br>
<br>
<br>&nbsp;&nbsp; 卷441_54 【除夜】白居易 
<br>
<br>岁暮纷多思，天涯渺未归。老添新甲子，病减旧容辉。 
<br>乡国仍留念，功名已息机。明朝四十九，应转悟前非。
<br>
<br>
<br>
<br>&nbsp;&nbsp; 卷441_55 【闻雷】白居易 
<br>
<br>瘴地风霜早，温天气候催。穷冬不见雪，正月已闻雷。 
<br>震蛰虫蛇出，惊枯草木开。空馀客方寸，依旧似寒灰。
<br>
<br>
<br>
<br>&nbsp;&nbsp; 卷441_56 【春至】白居易 
<br>
<br>若为南国春还至，争向东楼日又长。白片落梅浮涧水， 
<br>黄梢新柳出城墙。闲拈蕉叶题诗咏，闷取藤枝引酒尝。 
<br>乐事渐无身渐老，从今始拟负风光。
<br>
<br>
<br>
<br>&nbsp;&nbsp; 卷441_57 【感春】白居易 
<br>
<br>巫峡中心郡，巴城四面春。草青临水地，头白见花人。 
<br>忧喜皆心火，荣枯是眼尘。除非一杯酒，何物更关身。
<br>
<br>
<br>
<br>&nbsp;&nbsp; 卷441_58 【春江】白居易 
<br>
<br>炎凉昏晓苦推迁，不觉忠州已二年。闭阁只听朝暮鼓， 
<br>上楼空望往来船。莺声诱引来花下，草色句留坐水边。 
<br>唯有春江看未厌，萦砂绕石渌潺湲。
<br>
<br>
<br>
<br>&nbsp;&nbsp; 卷441_59 【题东楼前李使君所种樱桃花】白居易 
<br>
<br>身入青云无见日，手栽红树又逢春。
<br>唯留花向楼前著，故故抛愁与后人。
<br>
<br>
<br>
<br>&nbsp;&nbsp; 卷441_60 【巴水】白居易 
<br>
<br>城下巴江水，春来似麹尘。软沙如渭曲，斜岸忆天津。 
<br>影蘸新黄柳，香浮小白蘋。临流搔首坐，惆怅为何人。
<br>
<br>
<br>
<br>&nbsp;&nbsp; 卷441_61 【野行】白居易 
<br>
<br>草润衫襟重，沙干屐齿轻。仰头听鸟立，信脚望花行。 
<br>暇日无公事，衰年有道情。浮生短于梦，梦里莫营营。
<br>
<br>
<br>
<br>&nbsp;&nbsp; 卷441_62 【送高侍御使回，因寄杨八】白居易 
<br>
<br>明月峡边逢制使，黄茅岸上是忠州。
<br>到城莫说忠州恶，无益虚教杨八愁。
<br>
<br>
<br>
<br>&nbsp;&nbsp; 卷441_63 【奉酬李相公见示绝句（时初闻国丧）】白居易 
<br>
<br>碧油幢下捧新诗，荣贱虽殊共一悲。
<br>涕泪满襟君莫怪，甘泉侍从最多时。
<br>
<br>
<br>
<br>&nbsp;&nbsp; 卷441_64 【喜山石榴花开（去年自庐山移来）】白居易 
<br>
<br>忠州州里今日花，庐山山头去时树。已怜根损斩新栽， 
<br>还喜花开依旧数。赤玉何人少琴轸，红缬谁家合罗袴。 
<br>但知烂熳恣情开，莫怕南宾桃李妒。
<br>
<br>
<br>
<br>&nbsp;&nbsp; 卷441_65 【戏赠萧处士、清禅师】白居易 
<br>
<br>三杯嵬峨忘机客，百衲头陀任运僧。
<br>又有放慵巴郡守，不营一事共腾腾。
<br>
<br>
<br>
<br>&nbsp;&nbsp; 卷441_66 【钱虢州以三堂绝句见寄，因以本韵和之】白居易 
<br>
<br>同事空王岁月深，相思远寄定中吟。
<br>遥知清净中和化，只用金刚三昧心。
<br>
<br>
<br>
<br>&nbsp;&nbsp; 卷441_67 【三月三日】白居易 
<br>
<br>暮春风景初三日，流世光阴半百年。
<br>欲作闲游无好伴，半江惆怅却回船。
<br>
<br>
<br>
<br>&nbsp;&nbsp; 卷441_68 【寒食夜】白居易 
<br>
<br>四十九年身老日，一百五夜月明天。
<br>抱膝思量何事在，痴男騃女唤秋千。
<br>
<br>
<br>
<br>&nbsp;&nbsp; 卷441_69 【代州民问】白居易 
<br>
<br>龙昌寺底开山路，巴子台前种柳林。
<br>官职家乡都忘却，谁人会得使君心。
<br>
<br>
<br>
<br>&nbsp;&nbsp; 卷441_70 【答州民】白居易 
<br>
<br>宦情斗擞随尘去，乡思销磨逐日无。
<br>唯拟腾腾作闲事，遮渠不道使君愚。
<br>
<br>
<br>
<br>&nbsp;&nbsp; 卷441_71 【荔枝楼对酒】白居易 
<br>
<br>荔枝新熟鸡冠色，烧酒初开琥珀香。
<br>欲摘一枝倾一醆，西楼无客共谁尝。
<br>
<br>
<br>
<br>&nbsp;&nbsp; 卷441_72 【房家夜宴喜雪，戏赠主人】白居易 
<br>
<br>风头向夜利如刀，赖此温炉软锦袍。桑落气薰珠翠暖， 
<br>柘枝声引管弦高。酒钩送醆推莲子，烛泪粘盘垒蒲萄。 
<br>不醉遣侬争散得，门前雪片似鹅毛。
<br>
<br>
<br>
<br>&nbsp;&nbsp; 卷441_73 【醉后赠人】白居易 
<br>
<br>香球趁拍回环匼，花醆抛巡取次飞。
<br>自入春来未同醉，那能夜去独先归。
<br>
<br>
<br>
<br>&nbsp;&nbsp; 卷441_74 【初除尚书郎，脱刺史绯】白居易 
<br>
<br>亲宾相贺问何如，服色恩光尽反初。头白喜抛黄草峡， 
<br>眼明惊拆紫泥书。便留朱绂还铃阁，却著青袍侍玉除。 
<br>无奈娇痴三岁女，绕腰啼哭觅金鱼。
<br>
<br>
<br>
<br>&nbsp;&nbsp; 卷441_75 【留题开元寺上方】白居易 
<br>
<br>东寺台阁好，上方风景清。数来犹未厌，长别岂无情。 
<br>恋水多临坐，辞花剩绕行。最怜新岸柳，手种未全成。
<br>
<br>
<br>
<br>&nbsp;&nbsp; 卷441_76 【别种东坡花树两绝】白居易 
<br>
<br>三年留滞在江城，草树禽鱼尽有情。
<br>何处殷勤重回首，东坡桃李种新成。
<br>
<br>花林好住莫憔悴，春至但知依旧春。
<br>楼上明年新太守，不妨还是爱花人。
<br>
<br>
<br>
<br>&nbsp;&nbsp; 卷441_77 【别桥上竹】白居易 
<br>
<br>穿桥迸竹不依行，恐碍行人被损伤。
<br>我去自惭遗爱少，不教君得似甘棠。
<br>
<br>
<br>
<br>&nbsp;&nbsp; 卷441_78 【发白狗峡，次黄牛峡登高寺，却望忠州】白居易 
<br>
<br>白狗次黄牛，滩如竹节稠。路穿天地险，人续古今愁。 
<br>忽见千花塔，因停一叶舟。畏途常迫促，静境暂淹留。 
<br>巴曲春全尽，巫阳雨半收。北归虽引领，南望亦回头。 
<br>昔去悲殊俗，今来念旧游。别僧山北寺，抛竹水西楼。 
<br>郡树花如雪，军厨酒似油。时时大开口，自笑忆忠州。
<br>
<br>
<br>
<br>&nbsp;&nbsp; 卷441_79 【棣华驿见杨八题梦兄弟诗】白居易 
<br>
<br>遥闻旅宿梦兄弟，应为邮亭名棣华。
<br>名作棣华来早晚，自题诗后属杨家。
<br>
<br>
<br>
<br>&nbsp;&nbsp; 卷441_80 【商山路有感】白居易 
<br>
<br>万里路长在，六年身始归。所经多旧馆，大半主人非。
<br>
<br>
<br>
<br>&nbsp;&nbsp; 卷441_81 【商山路驿桐树，昔与微之前后题名处】白居易 
<br>
<br>与君前后多迁谪，五度经过此路隅。
<br>笑问中庭老桐树，这回归去免来无。
<br>
<br>
<br>
<br>&nbsp;&nbsp; 卷441_82 【恻恻吟】白居易 
<br>
<br>恻恻复恻恻，逐臣返乡国。前事难重论，少年不再得。 
<br>泥涂绛老头班白，炎瘴灵均面黎黑。六年不死却归来， 
<br>道著姓名人不识。
<br>
<br>
<br>
<br>&nbsp;&nbsp; 卷441_83 【德宗皇帝挽歌词四首】白居易 
<br>
<br>执象宗玄祖，贻谋启孝孙。文高柏梁殿，礼薄霸陵原。 
<br>宫仗辞天阙，朝仪出国门。生成不可报，二十七年恩。
<br>
<br>虞帝南巡后，殷宗谅暗中。初辞铸鼎地，已闭望仙宫。 
<br>晓落当陵月，秋生满旆风。前星承帝座，不使北辰空。
<br>
<br>业大承宗祖，功成付子孙。睿文诗播乐，遗训史标言。 
<br>节表中和德，方垂广利恩。悬知千载后，理代数贞元。
<br>
<br>梦减三龄寿，哀延七月期。寝园愁望远，宫仗哭行迟。 
<br>云日添寒惨，笳箫向晚悲。因山有遗诏，如葬汉文时。
<br>
<br>
<br>
<br>&nbsp;&nbsp; 卷441_84 【昭德皇后挽歌词】白居易 
<br>
<br>仙去逍遥境，诗留窈窕章。春归金屋少，夜入寿宫长。 
<br>凤引曾辞辇，蚕休昔采桑。阴灵何处感，沙麓月无光。
<br>
<br>
<br>
<br>&nbsp;&nbsp; 卷441_85 【太平乐词二首（已下七首在翰林院时奉敕撰进）】白居易 
<br>
<br>岁丰仍节俭，时泰更销兵。圣念长如此，何忧不太平。
<br>
<br>湛露浮尧酒，薰风起舜歌。愿同尧舜意，所乐在人和。
<br>
<br>
<br>
<br>&nbsp;&nbsp; 卷441_86 【小曲新词二首】白居易 
<br>
<br>霁色鲜宫殿，秋声脆管弦。圣明千岁乐，岁岁似今年。
<br>
<br>红裾明月夜，碧簟早秋时。好向昭阳宿，天凉玉漏迟。
<br>
<br>
<br>
<br>&nbsp;&nbsp; 卷441_87 【闺怨词三首】白居易 
<br>
<br>朝憎莺百啭，夜妒燕双栖。不惯经春别，谁知到晓啼。
<br>
<br>珠箔笼寒月，纱窗背晓灯。夜来巾上泪，一半是春冰。
<br>
<br>关山征戍远，闺阁别离难。苦战应憔悴，寒衣不要宽。
<br>
<br>
<br>
<br>&nbsp;&nbsp; 卷441_88 【残春曲（禁中口号）】白居易 
<br>
<br>禁苑残莺三四声，景迟风慢暮春情。
<br>日西无事墙阴下，闲蹋宫花独自行。
<br>
<br>
<br>
<br>&nbsp;&nbsp; 卷441_89 【长安春】白居易 
<br>
<br>青门柳枝软无力，东风吹作黄金色。
<br>街东酒薄醉易醒，满眼春愁销不得。
<br>
<br>
<br>
<br>&nbsp;&nbsp; 卷441_90 【长乐坡送人，赋得愁字】白居易 
<br>
<br>行人南北分征路，流水东西接御沟。
<br>终日坡前恨离别，谩名长乐是长愁。
<br>
<br>
<br>
<br>&nbsp;&nbsp; 卷441_91 【独眠吟二首】白居易 
<br>
<br>夜长无睡起阶前，寥落星河欲曙天。
<br>十五年来明月夜，何曾一夜不孤眠。
<br>
<br>独眠客，夜夜可怜长寂寂。就中今夜最愁人， 
<br>凉月清风满床席。
<br>
<br>
<br>
<br>&nbsp;&nbsp; 卷441_92 【期不至】白居易 
<br>
<br>红烛清樽久延伫，出门入门天欲曙。
<br>星稀月落竟不来，烟柳胧胧鹊飞去。
<br>
<br>
<br>
<br>&nbsp;&nbsp; 卷441_93 【长洲苑】白居易 
<br>
<br>春入长洲草又生，鹧鸪飞起少人行。
<br>年深不辨娃宫处，夜夜苏台空月明。
<br>
<br>
<br>
<br>&nbsp;&nbsp; 卷441_94 【忆江柳】白居易 
<br>
<br>曾栽杨柳江南岸，一别江南两度春。
<br>遥忆青青江岸上，不知攀折是何人。
<br>
<br>
<br>
<br>&nbsp;&nbsp; 卷441_95 【南浦别】白居易 
<br>
<br>南浦凄凄别，西风袅袅秋。一看肠一断，好去莫回头。
<br>
<br>
<br>
<br>&nbsp;&nbsp; 卷441_96 【三年别】白居易 
<br>
<br>悠悠一别已三年，相望相思明月天。
<br>肠断青天望明月，别来三十六回圆。
<br>
<br>
<br>
<br>&nbsp;&nbsp; 卷441_97 【伤春词】白居易 
<br>
<br>深浅檐花千万枝，碧纱窗外啭黄鹂。
<br>残妆含泪下帘坐，尽日伤春春不知。
<br>
<br>
<br>
<br>&nbsp;&nbsp; 卷441_98 【后宫词】白居易 
<br>
<br>泪湿罗巾梦不成，夜深前殿按歌声。
<br>红颜未老恩先断，斜倚薰笼坐到明。
<br>
<br>
<br>
<br>
<br>
<br>
<br>
<br>
<br>
<br> 卷442_1 【吟元郎中白须诗，兼饮雪水茶，因题壁上】白居易 
<br>
<br>吟咏霜毛句，闲尝雪水茶。城中展眉处，只是有元家。
<br>
<br>
<br>&nbsp;&nbsp; 卷442_2 【吴七郎中山人，待制班中，偶赠绝句】白居易 
<br>
<br>金马东门只日开，汉庭待诏重仙才。
<br>第三松树非华表，那得辽东鹤下来。
<br>
<br>
<br>
<br>&nbsp;&nbsp; 卷442_3 【和张十八秘书谢裴相公寄马】白居易 
<br>
<br>齿齐膘足毛头腻，秘阁张郎叱拨驹。洗了颔花翻假锦， 
<br>走时蹄汗蹋真珠。青衫乍见曾惊否，红粟难赊得饱无。 
<br>丞相寄来应有意，遣君骑去上云衢。
<br>
<br>
<br>
<br>&nbsp;&nbsp; 卷442_4 【答山侣】白居易 
<br>
<br>颔下髭须半是丝，光阴向后几多时。非无解挂簪缨意， 
<br>未有支持伏腊资。冒热冲寒徒自取，随行逐队欲何为。 
<br>更惭山侣频传语，五十归来道未迟。
<br>
<br>
<br>
<br>&nbsp;&nbsp; 卷442_5 【早朝思退居】白居易 
<br>
<br>霜严月苦欲明天，忽忆闲居思浩然。自问寒灯夜半起， 
<br>何如暖被日高眠。唯惭老病披朝服，莫虑饥寒计俸钱。 
<br>随有随无且归去，拟求丰足是何年。
<br>
<br>
<br>
<br>&nbsp;&nbsp; 卷442_6 【曲江亭晚望】白居易 
<br>
<br>曲江岸北凭栏干，水面阴生日脚残。尘路行多绿袍故， 
<br>风亭立久白须寒。诗成暗著闲心记，山好遥偷病眼看。 
<br>不被马前提省印，何人信道是郎官。
<br>
<br>
<br>
<br>&nbsp;&nbsp; 卷442_7 【初除主客郎中知制诰与王十一李七元九…同宿话旧感怀】白居易 
<br>
<br>闲宵静话喜还悲，聚散穷通不自知。已分云泥行异路， 
<br>忽惊鸡鹤宿同枝。紫垣曹署荣华地，白发郎官老丑时。 
<br>莫怪不如君气味，此中来校十年迟。
<br>
<br>
<br>
<br>&nbsp;&nbsp; 卷442_8 【西省对花忆忠州东坡新花树，因寄题东楼】白居易 
<br>
<br>每看阙下丹青树，不忘天边锦绣林。西掖垣中今日眼， 
<br>南宾楼上去年心。花含春意无分别，物感人情有浅深。 
<br>最忆东坡红烂熳，野桃山杏水林檎。
<br>
<br>
<br>
<br>&nbsp;&nbsp; 卷442_9 【寄题忠州小楼桃花】白居易 
<br>
<br>再游巫峡知何日，总是秦人说向谁。
<br>长忆小楼风月夜，红栏干上两三枝。
<br>
<br>
<br>
<br>&nbsp;&nbsp; 卷442_10 【中书连直，寒食不归，因怀元九】白居易 
<br>
<br>去岁清明日，南巴古郡楼。今年寒食夜，西省凤池头。 
<br>并上新人直，难随旧伴游。诚知视草贵，未免对花愁。 
<br>鬓发茎茎白，光阴寸寸流。经春不同宿，何异在忠州。
<br>
<br>
<br>
<br>&nbsp;&nbsp; 卷442_11 【春忆二林寺旧游，因寄朗、满、晦三上人】白居易 
<br>
<br>一别东林三度春，每春常似忆情亲。头陀会里为逋客， 
<br>供奉班中作老臣。清净久辞香火伴，尘劳难索幻泡身。 
<br>最惭僧社题桥处，十八人名空一人。
<br>
<br>
<br>
<br>&nbsp;&nbsp; 卷442_12 【和元少尹新授官】白居易 
<br>
<br>官稳身应泰，春风信马行。纵忙无苦事，虽病有心情。 
<br>厚禄儿孙饱，前驱道路荣。花时八入直，无暇贺元兄。
<br>
<br>
<br>
<br>&nbsp;&nbsp; 卷442_13 【朝回和元少尹绝句】白居易 
<br>
<br>朝客朝回回望好，尽纡朱紫佩金银。
<br>此时独与君为伴，马上青袍唯两人。
<br>
<br>
<br>
<br>&nbsp;&nbsp; 卷442_14 【重和元少尹】白居易 
<br>
<br>凤阁舍人京亚尹，白头俱未著绯衫。
<br>南宫起请无消息，朝散何时得入衔。
<br>
<br>
<br>
<br>&nbsp;&nbsp; 卷442_15 【中书夜直梦忠州】白居易 
<br>
<br>阁下灯前梦，巴南城里游。觅花来渡口，寻寺到山头。 
<br>江色分明绿，猿声依旧愁。禁钟惊睡觉，唯不上东楼。
<br>
<br>
<br>
<br>&nbsp;&nbsp; 卷442_16 【醉后】白居易 
<br>
<br>酒后高歌且放狂，门前闲事莫思量。
<br>犹嫌小户长先醒，不得多时住醉乡。
<br>
<br>
<br>
<br>&nbsp;&nbsp; 卷442_17 【待漏入阁书事，奉赠元九学士阁老】白居易 
<br>
<br>衙排宣政仗，门启紫宸关。彩笔停书命，花砖趁立班。 
<br>稀星点银砾，残月堕金环。暗漏犹传水，明河渐下山。 
<br>从东分地色，向北仰天颜。碧缕炉烟直，红垂佩尾闲。 
<br>纶闱惭并入，翰苑忝先攀。笑我青袍故，饶君茜绶殷。 
<br>诗仙归洞里，酒病滞人间。好去鸳鸾侣，冲天便不还。
<br>
<br>
<br>
<br>&nbsp;&nbsp; 卷442_18 【晚春重到集贤院】白居易 
<br>
<br>官曹清切非人境，风月鲜明是洞天。满砌荆花铺紫毯， 
<br>隔墙榆荚撒青钱。前时谪去三千里，此地辞来十四年。 
<br>虚薄至今惭旧职，院名抬举号为贤。
<br>
<br>
<br>
<br>&nbsp;&nbsp; 卷442_19 【紫薇花】白居易 
<br>
<br>丝纶阁下文书静，钟鼓楼中刻漏长。
<br>独坐黄昏谁是伴，紫薇花对紫微郎。
<br>
<br>
<br>
<br>&nbsp;&nbsp; 卷442_20 【后宫词】白居易 
<br>
<br>雨露由来一点恩，争能遍布及千门。
<br>三千宫女胭脂面，几个春来无泪痕。
<br>
<br>
<br>
<br>&nbsp;&nbsp; 卷442_21 【卜居】白居易 
<br>
<br>游宦京都二十春，贫中无处可安贫。长羡蜗牛犹有舍， 
<br>不如硕鼠解藏身。且求容立锥头地，免似漂流木偶人。 
<br>但道吾庐心便足，敢辞湫隘与嚣尘。
<br>
<br>
<br>
<br>&nbsp;&nbsp; 卷442_22 【题新居寄元八】白居易 
<br>
<br>青龙冈北近西边，移入新居便泰然。冷巷闭门无客到， 
<br>暖檐移榻向阳眠。阶庭宽窄才容足，墙壁高低粗及肩。 
<br>莫羡升平元八宅，自思买用几多钱。
<br>
<br>
<br>
<br>&nbsp;&nbsp; 卷442_23 【登龙尾道南望，忆庐山旧隐】白居易 
<br>
<br>龙尾道边来一望，香炉峰下去无因。青山举眼三千里， 
<br>白发平头五十人。自笑形骸纡组绶，将何言语掌丝纶。 
<br>君恩壮健犹难报，况被年年老逼身。
<br>
<br>
<br>
<br>&nbsp;&nbsp; 卷442_24 【冯阁老处见与严郎中酬和诗，因戏赠绝句】白居易 
<br>
<br>乍来天上宜清净，不用回头望故山。
<br>纵有旧游君莫忆，尘心起即堕人间。
<br>
<br>
<br>
<br>&nbsp;&nbsp; 卷442_25 【见于给事暇日上直寄南省诸郎官诗，因以戏赠】白居易 
<br>
<br>倚作天仙弄地仙，夸张一日抵千年。黄麻敕胜长生箓， 
<br>白纻词嫌内景篇。云彩误居青琐地，风流合在紫微天。 
<br>东曹渐去西垣近，鹤驾无妨更著鞭。
<br>
<br>
<br>
<br>&nbsp;&nbsp; 卷442_26 【题新昌所居】白居易 
<br>
<br>宅小人烦闷，泥深马钝顽。街东闲处住，日午热时还。 
<br>院窄难栽竹，墙高不见山。唯应方寸内，此地觅宽闲。
<br>
<br>
<br>
<br>&nbsp;&nbsp; 卷442_27 【西省北院新构小亭种竹开窗东通骑省…隔窗小饮各题四韵】白居易 
<br>
<br>结托白须伴，因依青竹丛。题诗新壁上，过酒小窗中。 
<br>深院晚无日，虚檐凉有风。金貂醉看好，回首紫垣东。
<br>
<br>
<br>
<br>&nbsp;&nbsp; 卷442_28 【酬元郎中同制加朝散大夫，书怀见赠】白居易 
<br>
<br>命服虽同黄纸上，官班不共紫垣前。青衫脱早差三日， 
<br>白发生迟校九年。曩者定交非势利，老来同病是诗篇。 
<br>终身拟作卧云伴，逐月须收烧药钱。五品足为婚嫁主， 
<br>绯袍著了好归田。
<br>
<br>
<br>
<br>&nbsp;&nbsp; 卷442_29 【初著绯戏赠元九】白居易 
<br>
<br>晚遇缘才拙，先衰被病牵。那知垂白日，始是著绯年。 
<br>身外名徒尔，人间事偶然。我朱君紫绶，犹未得差肩。
<br>
<br>
<br>
<br>&nbsp;&nbsp; 卷442_30 【和韩侍郎苦雨】白居易 
<br>
<br>润气凝柱础，繁声注瓦沟。暗留窗不晓，凉引簟先秋。 
<br>叶湿蚕应病，泥稀燕亦愁。仍闻放朝夜，误出到街头。
<br>
<br>
<br>
<br>&nbsp;&nbsp; 卷442_31 【连雨】白居易 
<br>
<br>风雨暗萧萧，鸡鸣暮复朝。碎声笼苦竹，冷翠落芭蕉。 
<br>水鸟投檐宿，泥蛙入户跳。仍闻蕃客见，明日欲追朝。
<br>
<br>
<br>
<br>&nbsp;&nbsp; 卷442_32 【初加朝散大夫又转上柱国】白居易 
<br>
<br>紫微今日烟霄地，赤岭前年泥土身。得水鱼还动鳞鬣， 
<br>乘轩鹤亦长精神。且惭身忝官阶贵，未敢家嫌活计贫。 
<br>柱国勋成私自问，有何功德及生人。
<br>
<br>
<br>
<br>&nbsp;&nbsp; 卷442_33 【行简初授拾遗，同早朝入阁，因示十二韵】白居易 
<br>
<br>夜色尚苍苍，槐阴夹路长。听钟出长乐，传鼓到新昌。 
<br>宿雨沙堤润，秋风桦烛香。马骄欺地软，人健得天凉。 
<br>待漏排阊阖，停珂拥建章。尔随黄閤老，吾次紫微郎。 
<br>并入连称籍，齐趋对折方。斗班花接萼，绰立雁分行。 
<br>近职诚为美，微才岂合当。纶言难下笔，谏纸易盈箱。 
<br>老去何侥幸，时来不料量。唯求杀身地，相誓答恩光。
<br>
<br>
<br>
<br>&nbsp;&nbsp; 卷442_34 【立秋日登乐游园】白居易 
<br>
<br>独行独语曲江头，回马迟迟上乐游。
<br>萧飒凉风与衰鬓，谁教计会一时秋。
<br>
<br>
<br>
<br>&nbsp;&nbsp; 卷442_35 【新秋早起，有怀元少尹】白居易 
<br>
<br>秋来转觉此身衰，晨起临阶盥漱时。漆匣镜明头尽白， 
<br>铜瓶水冷齿先知。光阴纵惜留难住，官职虽荣得已迟。 
<br>老去相逢无别计，强开笑口展愁眉。
<br>
<br>
<br>
<br>&nbsp;&nbsp; 卷442_36 【夜筝】白居易 
<br>
<br>紫袖红弦明月中，自弹自感暗低容。
<br>弦凝指咽声停处，别有深情一万重。
<br>
<br>
<br>
<br>&nbsp;&nbsp; 卷442_37 【妻初授邑号告身】白居易 
<br>
<br>弘农旧县授新封，钿轴金泥诰一通。我转官阶常自愧， 
<br>君加邑号有何功。花笺印了排窠湿，锦褾装来耀手红。 
<br>倚得身名便慵堕，日高犹睡绿窗中。
<br>
<br>
<br>
<br>&nbsp;&nbsp; 卷442_38 【送客南迁】白居易 
<br>
<br>我说南中事，君应不愿听。曾经身困苦，不觉语叮咛。 
<br>烧处愁云梦，波时忆洞庭。春畬烟勃勃，秋瘴露冥冥。 
<br>蚊蚋经冬活，鱼龙欲雨腥。水虫能射影，山鬼解藏形。 
<br>穴掉巴蛇尾，林飘鸩鸟翎。飓风千里黑，qL草四时青。 
<br>客似惊弦雁，舟如委浪萍。谁人劝言笑，何计慰漂零。 
<br>慎勿琴离膝，长须酒满瓶。大都从此去，宜醉不宜醒。
<br>
<br>
<br>
<br>&nbsp;&nbsp; 卷442_39 【暮归】白居易 
<br>
<br>不觉百年半，何曾一日闲。朝随烛影出，暮趁鼓声还。 
<br>瓮里非无酒，墙头亦有山。归来长困卧，早晚得开颜。
<br>
<br>
<br>
<br>&nbsp;&nbsp; 卷442_40 【寄远】白居易 
<br>
<br>欲忘忘未得，欲去去无由。两腋不生翅，二毛空满头。 
<br>坐看新落叶，行上最高楼。暝色无边际，茫茫尽眼愁。
<br>
<br>
<br>
<br>&nbsp;&nbsp; 卷442_41 【旧房】白居易 
<br>
<br>远壁秋声虫络丝，入檐新影月低眉。
<br>床帷半故帘旌断，仍是初寒欲夜时。
<br>
<br>
<br>
<br>&nbsp;&nbsp; 卷442_42 【钱侍郎使君以题庐山草堂诗见寄，因酬之】白居易 
<br>
<br>殷勤江郡守，怅望掖垣郎。惭见新琼什，思归旧草堂。 
<br>事随心未得，名与道相妨。若不休官去，人间到老忙。
<br>
<br>
<br>
<br>&nbsp;&nbsp; 卷442_43 【寄山僧（时年五十）】白居易 
<br>
<br>眼看过半百，早晚扫岩扉。白首谁能住，青山自不归。 
<br>百千万劫障，四十九年非。会拟抽身去，当风斗擞衣。
<br>
<br>
<br>
<br>&nbsp;&nbsp; 卷442_44 【慈恩寺有感（时杓直初逝，居敬方病）】白居易 
<br>
<br>自问有何惆怅事，寺门临入却迟回。
<br>李家哭泣元家病，柿叶红时独自来。
<br>
<br>
<br>
<br>&nbsp;&nbsp; 卷442_45 【酬严十八郎中见示】白居易 
<br>
<br>口厌含香握厌兰，紫微青琐举头看。忽惊鬓后苍浪发， 
<br>未得心中本分官。夜酌满容花色暖，秋吟切骨玉声寒。 
<br>承明长短君应入，莫忆家江七里滩。
<br>
<br>
<br>
<br>&nbsp;&nbsp; 卷442_46 【寄王秘书】白居易 
<br>
<br>霜菊花萎日，风梧叶碎时。怪来秋思苦，缘咏秘书诗。
<br>
<br>
<br>
<br>&nbsp;&nbsp; 卷442_47 【中书寓直（一作中书直堂）】白居易 
<br>
<br>缭绕宫墙围禁林，半开阊阖晓沈沈。天晴更觉南山近， 
<br>月出方知西掖深。病对词头惭彩笔，老看镜面愧华簪。 
<br>自嫌野物将何用，土木形骸麋鹿心。
<br>
<br>
<br>
<br>&nbsp;&nbsp; 卷442_48 【自问】白居易 
<br>
<br>黑花满眼丝满头，早衰因病病因愁。
<br>宦途气味已谙尽，五十不休何日休。
<br>
<br>
<br>
<br>&nbsp;&nbsp; 卷442_49 【曲江独行，招张十八】白居易 
<br>
<br>曲江新岁后，冰与水相和。南岸犹残雪，东风未有波。 
<br>偶游身独自，相忆意如何。莫待春深去，花时鞍马多。
<br>
<br>
<br>
<br>&nbsp;&nbsp; 卷442_50 【新居早春二首】白居易 
<br>
<br>静巷无来客，深居不出门。铺沙盖苔面，扫雪拥松根。 
<br>渐暖宜闲步，初晴爱小园。觅花都未有，唯觉树枝繁。
<br>
<br>地润东风暖，闲行蹋草芽。呼童遣移竹，留客伴尝茶。 
<br>溜滴檐冰尽，尘浮隙日斜。新居未曾到，邻里是谁家。
<br>
<br>
<br>
<br>&nbsp;&nbsp; 卷442_51 【新昌新居书事四十韵，因寄元郎中、张博士】白居易 
<br>
<br>冒宠已三迁，归期始二年。囊中贮馀俸，园外买闲田。 
<br>狐兔同三径，蒿莱共一廛。新园聊刬秽，旧屋且扶颠。 
<br>檐漏移倾瓦，梁欹换蠹椽。平治绕台路，整顿近阶砖。 
<br>巷狭开容驾，墙低垒过肩。门闾堪驻盖，堂室可铺筵。 
<br>丹凤楼当后，青龙寺在前。市街尘不到，宫树影相连。 
<br>省史嫌坊远，豪家笑地偏。敢劳宾客访，或望子孙传。 
<br>不觅他人爱，唯将自性便。等闲栽树木，随分占风烟。 
<br>逸致因心得，幽期遇境牵。松声疑涧底，草色胜河边。 
<br>虚润冰销地，晴和日出天。苔行滑如簟，莎坐软于绵。 
<br>帘每当山卷，帷多带月褰。篱东花掩映，窗北竹婵娟。 
<br>迹慕青门隐，名惭紫禁仙。假归思晚沐，朝去恋春眠。 
<br>拙薄才无取，疏慵职不专。题墙书命笔，沽酒率分钱。 
<br>柏杵舂灵药，铜瓶漱暖泉。炉香穿盖散，笼烛隔纱然。 
<br>陈室何曾扫，陶琴不要弦。屏除俗事尽，养活道情全。 
<br>尚有妻孥累，犹为组绶缠。终须抛爵禄，渐拟断腥膻。 
<br>大抵宗庄叟，私心事竺乾。浮荣水划字，真谛火生莲。 
<br>梵部经十二，玄书字五千。是非都付梦，语默不妨禅。 
<br>博士官犹冷，郎中病已痊。多同僻处住，久结静中缘。 
<br>缓步携筇杖，徐吟展蜀笺。老宜闲语话，闷忆好诗篇。 
<br>蛮榼来方泻，蒙茶到始煎。无辞数相见，鬓发各苍然。
<br>
<br>
<br>
<br>&nbsp;&nbsp; 卷442_52 【喜敏中及第，偶示所怀】白居易 
<br>
<br>自知群从为儒少，岂料词场中第频。桂折一枝先许我， 
<br>杨穿三叶尽惊人。转于文墨须留意，贵向烟霄早致身。 
<br>莫学尔兄年五十，蹉跎始得掌丝纶。
<br>
<br>
<br>
<br>&nbsp;&nbsp; 卷442_53 【久不见韩侍郎，戏题四韵以寄之】白居易 
<br>
<br>近来韩阁老，疏我我心知。户大嫌甜酒，才高笑小诗。 
<br>静吟乖月夜，闲醉旷花时。还有愁同处，春风满鬓丝。
<br>
<br>
<br>
<br>&nbsp;&nbsp; 卷442_54 【寄白头陀】白居易 
<br>
<br>近见头陀伴，云师老更慵。性灵闲似鹤，颜状古于松。 
<br>山里犹难觅，人间岂易逢。仍闻移住处，太白最高峰。
<br>
<br>
<br>
<br>&nbsp;&nbsp; 卷442_55 【和韩侍郎题杨舍人林池见寄】白居易 
<br>
<br>渠水暗流春冻解，风吹日炙不成凝。
<br>凤池冷暖君谙在，二月因何更有冰。
<br>
<br>
<br>
<br>&nbsp;&nbsp; 卷442_56 【勤政楼西老柳】白居易 
<br>
<br>半朽临风树，多情立马人。开元一株柳，长庆二年春。
<br>
<br>
<br>
<br>&nbsp;&nbsp; 卷442_57 【偶题阁下厅】白居易 
<br>
<br>静爱青苔院，深宜白鬓翁。貌将松共瘦，心与竹俱空。 
<br>暖有低檐日，春多飏幕风。平生闲境界，尽在五言中。
<br>
<br>
<br>
<br>&nbsp;&nbsp; 卷442_58 【予与故刑部李侍郎早结道友以药术为事…旧游因贻同志】白居易 
<br>
<br>从哭李来伤道气，自亡元后减诗情。金丹同学都无益， 
<br>水竹邻居竟不成。月夜若为游曲水，花时那忍到升平。 
<br>如年七十身犹在，但恐伤心无处行。
<br>
<br>
<br>
<br>&nbsp;&nbsp; 卷442_59 【送冯舍人阁老往襄阳】白居易 
<br>
<br>紫微阁底送君回，第二厅帘下不开。
<br>莫恋汉南风景好，岘山花尽早归来。
<br>
<br>
<br>
<br>&nbsp;&nbsp; 卷442_60 【莫走柳条词送别】白居易 
<br>
<br>南陌伤心别，东风满把春。莫欺杨柳弱，劝酒胜于人。
<br>
<br>
<br>
<br>&nbsp;&nbsp; 卷442_61 【酬韩侍郎、张博士雨后游曲江见寄】白居易 
<br>
<br>小园新种红樱树，闲绕花行便当游。
<br>何必更随鞍马队，冲泥蹋雨曲江头。
<br>
<br>
<br>
<br>&nbsp;&nbsp; 卷442_62 【元家花】白居易 
<br>
<br>今日元家宅，樱桃发几枝。稀稠与颜色，一似去年时。 
<br>失却东园主，春风可得知。
<br>
<br>
<br>
<br>&nbsp;&nbsp; 卷442_63 【代人赠王员外】白居易 
<br>
<br>好在王员外，平生记得不。共赊黄叟酒，同上莫愁楼。 
<br>静接殷勤语，狂随烂熳游。那知今日眼，相见冷于秋。
<br>
<br>
<br>
<br>&nbsp;&nbsp; 卷442_64 【惜小园花】白居易 
<br>
<br>晓来红萼凋零尽，但见空枝四五株。
<br>前日狂风昨夜雨，残芳更合得存无。
<br>
<br>
<br>
<br>&nbsp;&nbsp; 卷442_65 【萧相公宅遇自远禅师，有感而赠】白居易 
<br>
<br>宦途堪笑不胜悲，昨日荣华今日衰。转似秋蓬无定处， 
<br>长于春梦几多时。半头白发惭萧相，满面红尘问远师。 
<br>应是世间缘未尽，欲抛官去尚迟疑。
<br>
<br>
<br>
<br>&nbsp;&nbsp; 卷442_66 【草词毕遇芍药初开因咏小谢红药当阶翻诗…偶成十六韵】白居易 
<br>
<br>罢草紫泥诏，起吟红药诗。词头封送后，花口拆开时。 
<br>坐对钩帘久，行观步履迟。两三丛烂熳，十二叶参差。 
<br>背日房微敛，当阶朵旋欹。钗葶抽碧股，粉蕊扑黄丝。 
<br>动荡情无限，低斜力不支。周回看未足，比谕语难为。 
<br>勾漏丹砂里，僬侥火焰旗。彤云剩根蒂，绛帻欠缨緌。 
<br>况有晴风度，仍兼宿露垂。疑香薰罨画，似泪著胭脂。 
<br>有意留连我，无言怨思谁。应愁明日落，如恨隔年期。 
<br>菡萏泥连萼，玫瑰刺绕枝。等量无胜者，唯眼与心知。
<br>
<br>
<br>
<br>&nbsp;&nbsp; 卷442_67 【喜张十八博士除水部员外郎】白居易 
<br>
<br>老何殁后吟声绝，虽有郎官不爱诗。无复篇章传道路， 
<br>空留风月在曹司。长嗟博士官犹屈，亦恐骚人道渐衰。 
<br>今日闻君除水部，喜于身得省郎时。
<br>
<br>
<br>
<br>&nbsp;&nbsp; 卷442_68 【与沈、杨二舍人阁老同食敕赐樱桃玩物感恩因成十四韵】白居易 
<br>
<br>清晓趋丹禁，红樱降紫宸。驱禽养得熟，和叶摘来新。 
<br>圆转盘倾玉，鲜明笼透银。内园题两字，四掖赐三臣。 
<br>荧惑晶华赤，醍醐气味真。如珠未穿孔，似火不烧人。 
<br>杏俗难为对，桃顽讵可伦。肉嫌卢橘厚，皮笑荔枝皴。 
<br>琼液酸甜足，金丸大小匀。偷须防曼倩，惜莫掷安仁。 
<br>手擘才离核，匙抄半是津。甘为舌上露，暖作腹中春。 
<br>已惧长尸禄，仍惊数食珍。最惭恩未报，饱喂不才身。
<br>
<br>
<br>
<br>&nbsp;&nbsp; 卷442_69 【送严大夫赴桂州】白居易 
<br>
<br>地压坤方重，官兼宪府雄。桂林无瘴气，柏署有清风。 
<br>山水衙门外，旌旗艛艓中。大夫应绝席，诗酒与谁同。
<br>
<br>
<br>
<br>&nbsp;&nbsp; 卷442_70 【春夜宿直】白居易 
<br>
<br>三月十四夜，西垣东北廊。碧梧叶重叠，红药树低昂。 
<br>月砌漏幽影，风帘飘暗香。禁中无宿客，谁伴紫微郎。
<br>
<br>
<br>
<br>&nbsp;&nbsp; 卷442_71 【夏夜宿直】白居易 
<br>
<br>人少庭宇旷，夜凉风露清。槐花满院气，松子落阶声。 
<br>寂寞挑灯坐，沉吟蹋月行。年衰自无趣，不是厌承明。
<br>
<br>
<br>
<br>&nbsp;&nbsp; 卷442_72 【七言十二句赠驾部吴郎中七兄】白居易 
<br>
<br>四月天气和且清，绿槐阴合沙堤平。独骑善马衔镫稳， 
<br>初著单衣肢体轻。退朝下直少徒侣，归舍闭门无送迎。 
<br>风生竹夜窗间卧，月照松时台上行。春酒冷尝三数醆， 
<br>晓琴闲弄十馀声。幽怀静境何人别，唯有南宫老驾兄。
<br>
<br>
<br>
<br>&nbsp;&nbsp; 卷442_73 【玉真张观主下小女冠阿容】白居易 
<br>
<br>绰约小天仙，生来十六年。姑山半峰雪，瑶水一枝莲。 
<br>晚院花留立，春窗月伴眠。回眸虽欲语，阿母在傍边。
<br>
<br>
<br>
<br>&nbsp;&nbsp; 卷442_74 【龙花寺主家小尼（郭代公爱姬薛氏幼尝为尼小名仙人子）】白居易 
<br>
<br>头青眉眼细，十四女沙弥。夜静双林怕，春深一食饥。 
<br>步慵行道困，起晚诵经迟。应似仙人子，花宫未嫁时。
<br>
<br>
<br>
<br>&nbsp;&nbsp; 卷442_75 【访陈二】白居易 
<br>
<br>晓垂朱绶带，晚著白纶巾。出去为朝客，归来是野人。 
<br>两餐聊过日，一榻足容身。此外皆闲事，时时访老陈。
<br>
<br>
<br>
<br>&nbsp;&nbsp; 卷442_76 【晚亭逐凉】白居易 
<br>
<br>送客出门后，移床下砌初。趁凉行绕竹，引睡卧看书。 
<br>老更为官拙，慵多向事疏。松窗倚藤杖，人道似僧居。
<br>
<br>
<br>
<br>&nbsp;&nbsp; 卷442_77 【曲江忆李十一】白居易 
<br>
<br>李君殁后共谁游，柳岸荷亭两度秋。
<br>独绕曲江行一匝，依前还立水边愁。
<br>
<br>
<br>
<br>&nbsp;&nbsp; 卷442_78 【江亭玩春】白居易 
<br>
<br>江亭乘晓阅众芳，春妍景丽草树光。日消石桂绿岚气， 
<br>风坠木兰红露浆。水蒲渐展书带叶，山榴半含琴轸房。 
<br>何物春风吹不变，愁人依旧鬓苍苍。
<br>
<br>
<br>
<br>&nbsp;&nbsp; 卷442_79 【闻夜砧】白居易 
<br>
<br>谁家思妇秋捣帛，月苦风凄砧杵悲。八月九月正长夜， 
<br>千声万声无了时。应到天明头尽白，一声添得一茎丝。
<br>
<br>
<br>
<br>&nbsp;&nbsp; 卷442_80 【板桥路】白居易 
<br>
<br>梁苑城西二十里，一渠春水柳千条。若为此路今重过， 
<br>十五年前旧板桥。曾共玉颜桥上别，不知消息到今朝。
<br>
<br>
<br>
<br>&nbsp;&nbsp; 卷442_81 【青门柳】白居易 
<br>
<br>青青一树伤心色，曾入几人离恨中。
<br>为近都门多送别，长条折尽减春风。
<br>
<br>
<br>
<br>&nbsp;&nbsp; 卷442_82 【梨园弟子】白居易 
<br>
<br>白头垂泪话梨园，五十年前雨露恩。
<br>莫问华清今日事，满山红叶锁宫门。
<br>
<br>
<br>
<br>&nbsp;&nbsp; 卷442_83 【暮江吟】白居易 
<br>
<br>一道残阳铺水中，半江瑟瑟半江红。
<br>可怜九月初三夜，露似真珠月似弓。
<br>
<br>
<br>
<br>&nbsp;&nbsp; 卷442_84 【思妇眉】白居易 
<br>
<br>春风摇荡自东来，折尽樱桃绽尽梅。
<br>惟馀思妇愁眉结，无限春风吹不开。
<br>
<br>
<br>
<br>&nbsp;&nbsp; 卷442_85 【怨词】白居易 
<br>
<br>夺宠心那惯，寻思倚殿门。不知移旧爱，何处作新恩。
<br>
<br>
<br>
<br>&nbsp;&nbsp; 卷442_86 【空闺怨】白居易 
<br>
<br>寒月沈沈洞房静，真珠帘外梧桐影。
<br>秋霜欲下手先知，灯底裁缝剪刀冷。
<br>
<br>
<br>
<br>&nbsp;&nbsp; 卷442_87 【秋房夜】白居易 
<br>
<br>云露青天月漏光，中庭立久却归房。
<br>水窗席冷未能卧，挑尽残灯秋夜长。
<br>
<br>
<br>
<br>&nbsp;&nbsp; 卷442_88 【采莲曲】白居易 
<br>
<br>菱叶萦波荷飐风，荷花深处小船通。
<br>逢郎欲语低头笑，碧玉搔头落水中。
<br>
<br>
<br>
<br>&nbsp;&nbsp; 卷442_89 【邻女】白居易 
<br>
<br>娉婷十五胜天仙，白日姮娥旱地莲。
<br>何处闲教鹦鹉语，碧纱窗下绣床前。
<br>
<br>
<br>
<br>&nbsp;&nbsp; 卷442_90 【闺妇】白居易 
<br>
<br>斜凭绣床愁不动，红绡带缓绿鬟低。
<br>辽阳春尽无消息，夜合花前日又西。
<br>
<br>
<br>
<br>&nbsp;&nbsp; 卷442_91 【移牡丹栽】白居易 
<br>
<br>金钱买得牡丹栽，何处辞丛别主来。
<br>红芳堪惜还堪恨，百处移将百处开。
<br>
<br>
<br>
<br>&nbsp;&nbsp; 卷442_92 【听夜筝有感】白居易 
<br>
<br>江州去日听筝夜，白发新生不愿闻。
<br>如今格是头成雪，弹到天明亦任君。
<br>
<br>
<br>
<br>&nbsp;&nbsp; 卷442_93 【代谢好妓答崔员外（谢好，妓也）】白居易 
<br>
<br>青娥小谢娘，白发老崔郎。谩爱胸前雪，其如头上霜。 
<br>别后曹家碑背上，思量好字断君肠。
<br>
<br>
<br>
<br>&nbsp;&nbsp; 卷442_94 【琵琶】白居易 
<br>
<br>弦清拨剌语铮铮，背却残灯就月明。
<br>赖是心无惆怅事，不然争奈子弦声。
<br>
<br>
<br>
<br>&nbsp;&nbsp; 卷442_95 【和殷协律琴思】白居易 
<br>
<br>秋水莲冠春草裙，依稀风调似文君。
<br>烦君玉指分明语，知是琴心佯不闻。
<br>
<br>
<br>
<br>&nbsp;&nbsp; 卷442_96 【寄李苏州，兼示杨琼】白居易 
<br>
<br>真娘墓头春草碧，心奴鬓上秋霜白。为问苏台酒席中， 
<br>使君歌笑与谁同。就中犹有杨琼在，堪上东山伴谢公。
<br>
<br>
<br>
<br>&nbsp;&nbsp; 卷442_97 【听弹湘妃怨】白居易 
<br>
<br>玉轸朱弦瑟瑟徽，吴娃徵调奏湘妃。
<br>分明曲里愁云雨，似道萧萧郎不归。
<br>
<br>
<br>
<br>&nbsp;&nbsp; 卷442_98 【闲坐】白居易 
<br>
<br>暖拥红炉火，闲搔白发头。百年慵里过，万事醉中休。 
<br>有室同摩诘，无儿比邓攸。莫论身在日，身后亦无忧。
<br>
<br>
<br>
<br>&nbsp;&nbsp; 卷442_99 【不睡】白居易 
<br>
<br>焰短寒缸尽，声长晓漏迟。年衰自无睡，不是守三尸。
<br>
<br>
<br>
<br>
<br>
<br>
<br>
<br>
<br>
<br>&nbsp;&nbsp;卷443_1 【初罢中书舍人】白居易 
<br>
<br>自惭拙宦叨清贵，还有痴心怕素餐。或望君臣相献替， 
<br>可图妻子免饥寒。性疏岂合承恩久，命薄元知济事难。 
<br>分寸宠光酬未得，不休更拟觅何官。
<br>
<br>
<br>&nbsp;&nbsp; 卷443_2 【宿阳城驿对月（自此后诗赴杭州路中作）】白居易 
<br>
<br>亲故寻回驾，妻孥未出关。凤凰池上月，送我过商山。
<br>
<br>
<br>
<br>&nbsp;&nbsp; 卷443_3 【商山路有感】白居易 
<br>
<br>忆昨征还日，三人归路同。此生都是梦，前事旋成空。 
<br>杓直泉埋玉，虞平烛过风。唯残乐天在，头白向江东。
<br>
<br>
<br>
<br>&nbsp;&nbsp; 卷443_4 【重感】白居易 
<br>
<br>停骖歇路隅，重感一长吁。扰扰生还死，纷纷荣又枯。 
<br>困支青竹杖，闲捋白髭须。莫叹身衰老，交游半已无。
<br>
<br>
<br>
<br>&nbsp;&nbsp; 卷443_5 【逢张十八员外籍】白居易 
<br>
<br>旅思正茫茫，相逢此道傍。晓岚林叶暗，秋露草花香。 
<br>白发江城守，青衫水部郎。客亭同宿处，忽似夜归乡。
<br>
<br>
<br>
<br>&nbsp;&nbsp; 卷443_6 【赴杭州重宿棣华驿，见杨八旧诗，感题一绝】白居易 
<br>
<br>往恨今愁应不殊，题诗梁下又踟蹰。
<br>羡君犹梦见兄弟，我到天明睡亦无。
<br>
<br>
<br>
<br>&nbsp;&nbsp; 卷443_7 【寓言题僧】白居易 
<br>
<br>劫风火起烧荒宅，苦海波生荡破船。
<br>力小无因救焚溺，清凉山下且安禅。
<br>
<br>
<br>
<br>&nbsp;&nbsp; 卷443_8 【内乡村路作】白居易 
<br>
<br>日下风高野路凉，缓驱疲马暗思乡。
<br>渭村秋物应如此，枣赤梨红稻穗黄。
<br>
<br>
<br>
<br>&nbsp;&nbsp; 卷443_9 【路上寄银匙与阿龟】白居易 
<br>
<br>谪宦心都惯，辞乡去不难。缘留龟子住，涕泪一阑干。 
<br>小子须娇养，邹婆为好看。银匙封寄汝，忆我即加餐。
<br>
<br>
<br>
<br>&nbsp;&nbsp; 卷443_10 【山泉煎茶有怀】白居易 
<br>
<br>坐酌泠泠水，看煎瑟瑟尘。无由持一碗，寄与爱茶人。
<br>
<br>
<br>
<br>&nbsp;&nbsp; 卷443_11 【郢州赠别王八使君】白居易 
<br>
<br>昔是诗狂客，今为酒病夫。强吟翻怅望，纵醉不欢娱。 
<br>鬓发三分白，交亲一半无。郢城君莫厌，犹校近京都。
<br>
<br>
<br>
<br>&nbsp;&nbsp; 卷443_12 【吉祥寺见钱侍郎题名】白居易 
<br>
<br>云雨三年别，风波万里行。愁来正萧索，况见古人名。
<br>
<br>
<br>
<br>&nbsp;&nbsp; 卷443_13 【重到江州感旧游，题郡楼十一韵】白居易 
<br>
<br>掌纶知是忝，剖竹信为荣。才薄官仍重，恩深责尚轻。 
<br>昔征从典午，今出自承明。凤诏休挥翰，渔歌欲濯缨。 
<br>还乘小艛艓，却到古湓城。醉客临江待，禅僧出郭迎。 
<br>青山满眼在，白发半头生。又校三年老，何曾一事成。 
<br>重过萧寺宿，再上庾楼行。云水新秋思，闾阎旧日情。 
<br>郡民犹认得，司马咏诗声。
<br>
<br>
<br>
<br>&nbsp;&nbsp; 卷443_14 【赠江州李十使君员外十二韵】白居易 
<br>
<br>我本江湖上，悠悠任运身。朝随卖药客，暮伴钓鱼人。 
<br>迹为烧丹隐，家缘嗜酒贫。经过剡溪雪，寻觅武陵春。 
<br>岂有疏狂性，堪为侍从臣。仰头惊凤阙，下口触龙鳞。 
<br>剑佩辞天上，风波向海滨。非贤虚偶圣，无屈敢求伸。 
<br>昔去曾同日，今来即后尘。中年俱白发，左宦各朱轮。 
<br>长短才虽异，荣枯事略均。殷勤李员外，不合不相亲。
<br>
<br>
<br>
<br>&nbsp;&nbsp; 卷443_15 【题别遗爱草堂兼呈李十使君（李亦庐山人，常隐白鹿洞）】白居易 
<br>
<br>曾住炉峰下，书堂对药台。斩新萝径合，依旧竹窗开。 
<br>砌水亲开决，池荷手自栽。五年方暂至，一宿又须回。 
<br>纵未长归得，犹胜不到来。君家白鹿洞，闻道亦生苔。
<br>
<br>
<br>
<br>&nbsp;&nbsp; 卷443_16 【重题（一作重题别遗爱草堂）】白居易 
<br>
<br>泉石尚依依，林疏僧亦稀。何年辞水阁，今夜宿云扉。 
<br>谩献长杨赋，虚抛薜荔衣。不能成一事，赢得白头归。
<br>
<br>
<br>
<br>&nbsp;&nbsp; 卷443_17 【夜泊旅望】白居易 
<br>
<br>少睡多愁客，中宵起望乡。沙明连浦月，帆白满船霜。 
<br>近海江弥阔，迎秋夜更长。烟波三十宿，犹未到钱唐。
<br>
<br>
<br>
<br>&nbsp;&nbsp; 卷443_18 【九江北岸遇风雨】白居易 
<br>
<br>黄梅县边黄梅雨，白头浪里白头翁。九江阔处不见岸， 
<br>五月尽时多恶风。人间稳路应无限，何事抛身在此中。
<br>
<br>
<br>
<br>&nbsp;&nbsp; 卷443_19 【舟中晚起】白居易 
<br>
<br>日高犹掩水窗眠，枕簟清凉八月天。泊处或依沽酒店， 
<br>宿时多伴钓鱼船。退身江海应无用，忧国朝廷自有贤。 
<br>且向钱唐湖上去，冷吟闲醉二三年。
<br>
<br>
<br>
<br>&nbsp;&nbsp; 卷443_20 【秋寒】白居易 
<br>
<br>雪鬓年颜老，霜庭景气秋。病看妻检药，寒遣婢梳头。 
<br>身外名何有，人间事且休。澹然方寸内，唯拟学虚舟。
<br>
<br>
<br>
<br>&nbsp;&nbsp; 卷443_21 【初到郡斋寄钱湖州李苏州（聊取二郡一哂故有落句之戏）】白居易 
<br>
<br>俱来沧海郡，半作白头翁。谩道风烟接，何曾笑语同。 
<br>吏稀秋税毕，客散晚庭空。霁后当楼月，潮来满座风。 
<br>霅溪殊冷僻，茂苑太繁雄。唯此钱唐郡，闲忙恰得中。
<br>
<br>
<br>
<br>&nbsp;&nbsp; 卷443_22 【对酒自勉】白居易 
<br>
<br>五十江城守，停杯一自思。头仍未尽白，官亦不全卑。 
<br>荣宠寻过分，欢娱已校迟。肺伤虽怕酒，心健尚夸诗。 
<br>夜舞吴娘袖，春歌蛮子词。犹堪三五岁，相伴醉花时。
<br>
<br>
<br>
<br>&nbsp;&nbsp; 卷443_23 【郡楼夜宴留客】白居易 
<br>
<br>北客劳相访，东楼为一开。褰帘待月出，把火看潮来。 
<br>艳听竹枝曲，香传莲子杯。寒天殊未晓，归骑且迟回。
<br>
<br>
<br>
<br>&nbsp;&nbsp; 卷443_24 【醉题候仙亭】白居易 
<br>
<br>蹇步垂朱绶，华缨映白须。何因驻衰老，只有且欢娱。 
<br>酒兴还应在，诗情可便无。登山与临水，犹未要人扶。
<br>
<br>
<br>
<br>&nbsp;&nbsp; 卷443_25 【东院】白居易 
<br>
<br>松下轩廊竹下房，暖檐晴日满绳床。净名居士经三卷， 
<br>荣启先生琴一张。老去齿衰嫌橘醋，病来肺渴觉茶香。 
<br>有时闲酌无人伴，独自腾腾入醉乡。
<br>
<br>
<br>
<br>&nbsp;&nbsp; 卷443_26 【虚白堂】白居易 
<br>
<br>虚白堂前衙退后，更无一事到中心。
<br>移床就日檐间卧，卧咏闲诗侧枕琴。
<br>
<br>
<br>
<br>&nbsp;&nbsp; 卷443_27 【闲夜咏怀，因招周协律，刘、薛二秀才】白居易 
<br>
<br>世名检束为朝士，心性疏慵是野夫。高置寒灯如客店， 
<br>深藏夜火似僧炉。香浓酒熟能尝否，冷淡诗成肯和无。 
<br>若厌雅吟须俗饮，妓筵勉力为君铺。
<br>
<br>
<br>
<br>&nbsp;&nbsp; 卷443_28 【晚兴】白居易 
<br>
<br>极浦收残雨，高城驻落晖。山明虹半出，松暗鹤双归。 
<br>将吏随衙散，文书入务稀。闲吟倚新竹，筠粉污朱衣。
<br>
<br>
<br>
<br>&nbsp;&nbsp; 卷443_29 【衰病】白居易 
<br>
<br>老与病相仍，华簪发不胜。行多朝散药，睡少夜停灯。 
<br>禄食分供鹤，朝衣减施僧。性多移不得，郡政谩如绳。
<br>
<br>
<br>
<br>&nbsp;&nbsp; 卷443_30 【病中对病鹤】白居易 
<br>
<br>同病病夫怜病鹤，精神不损翅翎伤。未堪再举摩霄汉， 
<br>只合相随觅稻粱。但作悲吟和嘹唳，难将俗貌对昂藏。 
<br>唯应一事宜为伴，我发君毛俱似霜。
<br>
<br>
<br>
<br>&nbsp;&nbsp; 卷443_31 【夜归】白居易 
<br>
<br>半醉闲行湖岸东，马鞭敲镫辔珑璁。万株松树青山上， 
<br>十里沙堤明月中。楼角渐移当路影，潮头欲过满江风。 
<br>归来未放笙歌散，画戟门开蜡烛红。
<br>
<br>
<br>
<br>&nbsp;&nbsp; 卷443_32 【腊后岁前遇景咏意】白居易 
<br>
<br>海梅半白柳微黄，冻水初融日欲长。度腊都无苦霜霰， 
<br>迎春先有好风光。郡中起晚听衙鼓，城上行慵倚女墙。 
<br>公事渐闲身且健，使君殊未厌馀杭。
<br>
<br>
<br>
<br>&nbsp;&nbsp; 卷443_33 【白发】白居易 
<br>
<br>雪发随梳落，霜毛绕鬓垂。加添老气味，改变旧容仪。 
<br>不肯长如漆，无过总作丝。最憎明镜里，黑白半头时。
<br>
<br>
<br>
<br>&nbsp;&nbsp; 卷443_34 【钱湖州以箬下酒李苏州以…酒相次寄到无因同饮聊咏所怀】白居易 
<br>
<br>劳将箬下忘忧物，寄与江城爱酒翁。铛脚三州何处会， 
<br>瓮头一醆几时同。倾如竹叶盈樽绿，饮作桃花上面红。 
<br>莫怪殷勤醉相忆，曾陪西省与南宫。
<br>
<br>
<br>
<br>&nbsp;&nbsp; 卷443_35 【花楼望雪命宴赋诗】白居易 
<br>
<br>连天际海白皑皑，好上高楼望一回。何处更能分道路， 
<br>此时兼不认池台。万重云树山头翠，百尺花楼江畔开。 
<br>素壁联题分韵句，红炉巡饮暖寒杯。冰铺湖水银为面， 
<br>风卷汀沙玉作堆。绊惹舞人春艳曳，句留醉客夜裴回。 
<br>输将虚白堂前鹤，失却樟亭驿后梅。别有故情偏忆得， 
<br>曾经穷苦照书来。
<br>
<br>
<br>
<br>&nbsp;&nbsp; 卷443_36 【晚岁】白居易 
<br>
<br>壮岁忽已去，浮荣何足论。身为百口长，官是一州尊。 
<br>不觉白双鬓，徒言朱两轓。病难施郡政，老未答君恩。 
<br>岁暮别兄弟，年衰无子孙。惹愁谙世网，治苦赖空门。 
<br>揽带知腰瘦，看灯觉眼昏。不缘衣食系，寻合返丘园。
<br>
<br>
<br>
<br>&nbsp;&nbsp; 卷443_37 【宿竹阁】白居易 
<br>
<br>晚坐松檐下，宵眠竹阁间。清虚当服药，幽独抵归山。 
<br>巧未能胜拙，忙应不及闲。无劳别修道，即此是玄关。
<br>
<br>
<br>
<br>&nbsp;&nbsp; 卷443_38 【岁暮枉衢州张使君书并诗，因以长句报之】白居易 
<br>
<br>西州彼此意何如，官职蹉跎岁欲除。浮石潭边停五马， 
<br>望涛楼上得双鱼。万言旧手才难敌，五字新题思有馀。 
<br>贫薄诗家无好物，反投桃李报琼琚。
<br>
<br>
<br>
<br>&nbsp;&nbsp; 卷443_39 【和薛秀才寻梅花同饮见赠】白居易 
<br>
<br>忽惊林下发寒梅，便试花前饮冷杯。白马走迎诗客去， 
<br>红筵铺待舞人来。歌声怨处微微落，酒气熏时旋旋开。 
<br>若到岁寒无雨雪，犹应醉得两三回。
<br>
<br>
<br>
<br>&nbsp;&nbsp; 卷443_40 【与诸客空腹饮】白居易 
<br>
<br>隔宿书招客，平明饮暖寒。麹神寅日合，酒圣卯时欢。 
<br>促膝才飞白，酡颜已渥丹。碧筹攒米碗，红袖拂骰盘。 
<br>醉后歌尤异，狂来舞不难。抛杯语同坐，莫作老人看。
<br>
<br>
<br>
<br>&nbsp;&nbsp; 卷443_41 【小岁日对酒吟钱湖州所寄诗】白居易 
<br>
<br>独酌无多兴，闲吟有所思。一杯新岁酒，两句故人诗。 
<br>杨柳初黄日，髭须半白时。蹉跎春气味，彼此老心知。
<br>
<br>
<br>
<br>&nbsp;&nbsp; 卷443_42 【钱唐湖春行】白居易 
<br>
<br>孤山寺北贾亭西，水面初平云脚低。几处早莺争暖树， 
<br>谁家新燕啄春泥。乱花渐欲迷人眼，浅草才能没马蹄。 
<br>最爱湖东行不足，绿杨阴里白沙堤。
<br>
<br>
<br>
<br>&nbsp;&nbsp; 卷443_43 【题灵隐寺红辛夷花，戏酬光上人】白居易 
<br>
<br>紫粉笔含尖火焰，红胭脂染小莲花。
<br>芳情乡思知多少，恼得山僧悔出家。
<br>
<br>
<br>
<br>&nbsp;&nbsp; 卷443_44 【重向火】白居易 
<br>
<br>火销灰复死，疏弃已经旬。岂是人情薄，其如天气春。 
<br>风寒忽再起，手冷重相亲。却就红炉坐，心如逢故人。
<br>
<br>
<br>
<br>&nbsp;&nbsp; 卷443_45 【候仙亭同诸客醉作】白居易 
<br>
<br>谢安山下空携妓，柳恽洲边只赋诗。
<br>争及湖亭今日会，嘲花咏水赠蛾眉。
<br>
<br>
<br>
<br>&nbsp;&nbsp; 卷443_46 【城上】白居易 
<br>
<br>城上冬冬鼓，朝衙复晚衙。为君慵不出，落尽绕城花。
<br>
<br>
<br>
<br>&nbsp;&nbsp; 卷443_47 【早行林下】白居易 
<br>
<br>披衣未冠栉，晨起入前林。宿露残花气，朝光新叶阴。 
<br>傍松人迹少，隔竹鸟声深。闲倚小桥立，倾头时一吟。
<br>
<br>
<br>
<br>&nbsp;&nbsp; 卷443_48 【送李校书趁寒食归义兴山居】白居易 
<br>
<br>大见腾腾诗酒客，不忧生计似君稀。
<br>到舍将何作寒食，满船唯载树阴归。
<br>
<br>
<br>
<br>&nbsp;&nbsp; 卷443_49 【题孤山寺山石榴花示诸僧众】白居易 
<br>
<br>山榴花似结红巾，容艳新妍占断春。色相故关行道地， 
<br>香尘拟触坐禅人。瞿昙弟子君知否，恐是天魔女化身。
<br>
<br>
<br>
<br>&nbsp;&nbsp; 卷443_50 【独行】白居易 
<br>
<br>暗诵黄庭经在口，闲携青竹杖随身。
<br>晚花新笋堪为伴，独入林行不要人。
<br>
<br>
<br>
<br>&nbsp;&nbsp; 卷443_51 【二月五日花下作】白居易 
<br>
<br>二月五日花如雪，五十二人头似霜。闻有酒时须笑乐， 
<br>不关身事莫思量。羲和趁日沉西海，鬼伯驱人葬北邙。 
<br>只有且来花下醉，从人笑道老颠狂。
<br>
<br>
<br>
<br>&nbsp;&nbsp; 卷443_52 【戏题木兰花】白居易 
<br>
<br>紫房日照胭脂拆，素艳风吹腻粉开。
<br>怪得独饶脂粉态，木兰曾作女郎来。
<br>
<br>
<br>
<br>&nbsp;&nbsp; 卷443_53 【清明日观妓舞听客诗】白居易 
<br>
<br>看舞颜如玉，听诗韵似金。绮罗从许笑，弦管不妨吟。 
<br>可惜春风老，无嫌酒醆深。辞花送寒食，并在此时心。
<br>
<br>
<br>
<br>&nbsp;&nbsp; 卷443_54 【西湖晚归，回望孤山寺，赠诸客】白居易 
<br>
<br>柳湖松岛莲花寺，晚动归桡出道场。卢橘子低山雨重， 
<br>棕榈叶战水风凉。烟波澹荡摇空碧，楼殿参差倚夕阳。 
<br>到岸请君回首望，蓬莱宫在海中央。
<br>
<br>
<br>
<br>&nbsp;&nbsp; 卷443_55 【湖中自照】白居易 
<br>
<br>重重照影看容鬓，不见朱颜见白丝。
<br>失却少年无处觅，泥他湖水欲何为。
<br>
<br>
<br>
<br>&nbsp;&nbsp; 卷443_56 【赠苏炼师】白居易 
<br>
<br>两鬓苍然心浩然，松窗深处药炉前。携将道士通宵语， 
<br>忘却花时尽日眠。明镜懒开长在匣，素琴欲弄半无弦。 
<br>犹嫌庄子多词句，只读逍遥六七篇。
<br>
<br>
<br>
<br>&nbsp;&nbsp; 卷443_57 【杭州春望】白居易 
<br>
<br>望海楼明照曙霞，护江堤白蹋晴沙。涛声夜入伍员庙， 
<br>柳色春藏苏小家。红袖织绫夸柿蒂，青旗沽酒趁梨花。 
<br>谁开湖寺西南路，草绿裙腰一道斜。
<br>
<br>
<br>
<br>&nbsp;&nbsp; 卷443_58 【饮散夜归赠诸客】白居易 
<br>
<br>鞍马夜纷纷，香街起暗尘。回鞭招饮妓，分火送归人。 
<br>风月应堪惜，杯觞莫厌频。明朝三月尽，忍不送残春。
<br>
<br>
<br>
<br>&nbsp;&nbsp; 卷443_59 【湖亭晚归】白居易 
<br>
<br>尽日湖亭卧，心闲事亦稀。起因残醉醒，坐待晚凉归。 
<br>松雨飘藤帽，江风透葛衣。柳堤行不厌，沙软絮霏霏。
<br>
<br>
<br>
<br>&nbsp;&nbsp; 卷443_60 【东楼南望八韵】白居易 
<br>
<br>不厌东南望，江楼对海门。风涛生有信，天水合无痕。 
<br>鹢带云帆动，鸥和雪浪翻。鱼盐聚为市，烟火起成村。 
<br>日脚金波碎，峰头钿点繁。送秋千里雁，报暝一声猿。 
<br>已豁烦襟闷，仍开病眼昏。郡中登眺处，无胜此东轩。
<br>
<br>
<br>
<br>&nbsp;&nbsp; 卷443_61 【醉中酬殷协律】白居易 
<br>
<br>泗水亭边一分散，浙江楼上重游陪。挥鞭二十年前别， 
<br>命驾三千里外来。醉袖放狂相向舞，愁眉和笑一时开。 
<br>留君夜住非无分，且尽青娥红烛台。
<br>
<br>
<br>
<br>&nbsp;&nbsp; 卷443_62 【孤山寺遇雨】白居易 
<br>
<br>拂波云色重，洒叶雨声繁。水鹭双飞起，风荷一向翻。 
<br>空濛连北岸，萧飒入东轩。或拟湖中宿，留船在寺门。
<br>
<br>
<br>
<br>&nbsp;&nbsp; 卷443_63 【樟亭双樱树】白居易 
<br>
<br>南馆西轩两树樱，春条长足夏阴成。
<br>素华朱实今虽尽，碧叶风来别有情。
<br>
<br>
<br>
<br>&nbsp;&nbsp; 卷443_64 【湖上夜饮】白居易 
<br>
<br>郭外迎人月，湖边醒酒风。谁留使君饮，红烛在舟中。
<br>
<br>
<br>
<br>&nbsp;&nbsp; 卷443_65 【赠沙鸥】白居易 
<br>
<br>老逼教垂白，官科遣著绯。形骸虽有累，方寸却无机。 
<br>遇酒多先醉，逢山爱晚归。沙鸥不知我，犹避隼旟飞。
<br>
<br>
<br>
<br>&nbsp;&nbsp; 卷443_66 【馀杭形胜】白居易 
<br>
<br>馀杭形胜四方无，州傍青山县枕湖。绕郭荷花三十里， 
<br>拂城松树一千株。梦儿亭古传名谢，教妓楼新道姓苏。 
<br>独有使君年太老，风光不称白髭须。
<br>
<br>
<br>
<br>&nbsp;&nbsp; 卷443_67 【江楼夕望招客】白居易 
<br>
<br>海天东望夕茫茫，山势川形阔复长。灯火万家城四畔， 
<br>星河一道水中央。风吹古木晴天雨，月照平沙夏夜霜。 
<br>能就江楼销暑否，比君茅舍较清凉。
<br>
<br>
<br>
<br>&nbsp;&nbsp; 卷443_68 【新秋病起】白居易 
<br>
<br>一叶落梧桐，年光半又空。秋多上阶日，凉足入怀风。 
<br>病瘦形如鹤，愁焦鬓似蓬。损心诗思里，伐性酒狂中。 
<br>华盖何曾惜，金丹不致功。犹须自惭愧，得作白头翁。
<br>
<br>
<br>
<br>&nbsp;&nbsp; 卷443_69 【木芙蓉花下招客饮】白居易 
<br>
<br>晚凉思饮两三杯，召得江头酒客来。
<br>莫怕秋无伴醉物，水莲花尽木莲开。
<br>
<br>
<br>
<br>&nbsp;&nbsp; 卷443_70 【悲歌】白居易 
<br>
<br>白头新洗镜新磨，老逼身来不奈何。耳里频闻故人死， 
<br>眼前唯觉少年多。塞鸿遇暖犹回翅，江水因潮亦反波。 
<br>独有衰颜留不得，醉来无计但悲歌。
<br>
<br>
<br>
<br>&nbsp;&nbsp; 卷443_71 【江楼晚眺，景物鲜奇，吟玩成篇，寄水部张员外】白居易 
<br>
<br>澹烟疏雨间斜阳，江色鲜明海气凉。蜃散云收破楼阁， 
<br>虹残水照断桥梁。风翻白浪花千片，雁点青天字一行。 
<br>好著丹青图画取，题诗寄与水曹郎。
<br>
<br>
<br>
<br>&nbsp;&nbsp; 卷443_72 【夜招周协律，兼答所赠】白居易 
<br>
<br>满眼虽多客，开眉复向谁。少年非我伴，秋夜与君期。 
<br>落魄俱耽酒，殷勤共爱诗。相怜别有意，彼此老无儿。
<br>
<br>
<br>
<br>&nbsp;&nbsp; 卷443_73 【重酬周判官】白居易 
<br>
<br>秋爱冷吟春爱醉，诗家眷属酒家仙。
<br>若教早被浮名系，可得闲游三十年。
<br>
<br>
<br>
<br>&nbsp;&nbsp; 卷443_74 【饮后夜醒】白居易 
<br>
<br>黄昏饮散归来卧，夜半人扶强起行。枕上酒容和睡醒， 
<br>楼前海月伴潮生。将归梁燕还重宿，欲灭窗灯却复明。 
<br>直至晓来犹妄想，耳中如有管弦声。
<br>
<br>
<br>
<br>&nbsp;&nbsp; 卷443_75 【代卖薪女赠诸妓】白居易 
<br>
<br>乱蓬为鬓布为巾，晓蹋寒山自负薪。
<br>一种钱唐江畔女，著红骑马是何人。
<br>
<br>
<br>
<br>&nbsp;&nbsp; 卷443_76 【奉和李大夫题新诗二首各六韵·因严亭】白居易 
<br>
<br>箕颍人穷独，蓬壶路阻难。何如兼吏隐，复得事跻攀。 
<br>岩树罗阶下，江云贮栋间。似移天目石，疑入武丘山。 
<br>清景徒堪赏，皇恩肯放闲。遥知兴未足，即被诏征还。
<br>
<br>
<br>
<br>&nbsp;&nbsp; 卷443_77 【奉和李大夫题新诗二首各六韵·忘筌亭】白居易 
<br>
<br>翠巘公门对，朱轩野径连。只开新户牖，不改旧风烟。 
<br>虚室闲生白，高情澹入玄。酒容同座劝，诗借属城传。 
<br>自笑沧江畔，遥思绛帐前。亭台随处有，争敢比忘筌。
<br>
<br>
<br>
<br>&nbsp;&nbsp; 卷443_78 【予以长庆二年冬十月到杭州明年秋九月始与范…遂留绝句】白居易 
<br>
<br>云水埋藏恩德洞，簪裾束缚使君身。
<br>暂来不宿归州去，应被山呼作俗人。
<br>
<br>
<br>
<br>&nbsp;&nbsp; 卷443_79 【早冬】白居易 
<br>
<br>十月江南天气好，可怜冬景似春华。霜轻未杀萋萋草， 
<br>日暖初干漠漠沙。老柘叶黄如嫩树，寒樱枝白是狂花。 
<br>此时却羡闲人醉，五马无由入酒家。
<br>
<br>
<br>
<br>&nbsp;&nbsp; 卷443_80 【岁假内命酒赠周判官、萧协律】白居易 
<br>
<br>共知欲老流年急，且喜新正假日频。闻健此时相劝醉， 
<br>偷闲何处共寻春。脚随周叟行犹疾，头比萧翁白未匀。 
<br>岁酒先拈辞不得，被君推作少年人。
<br>
<br>
<br>
<br>&nbsp;&nbsp; 卷443_81 【与诸客携酒寻去年梅花有感】白居易 
<br>
<br>马上同携今日杯，湖边共觅去春梅。年年只是人空老， 
<br>处处何曾花不开。诗思又牵吟咏发，酒酣闲唤管弦来。 
<br>樽前百事皆依旧，点检惟无薛秀才。
<br>
<br>
<br>
<br>&nbsp;&nbsp; 卷443_82 【醉送李协律赴湖南辟命，因寄沈八中丞】白居易 
<br>
<br>富阳山底樟亭畔，立马停舟飞酒盂。曾共中丞情缱绻， 
<br>暂留协律语踟蹰。紫微星北承恩去，青草湖南称意无。 
<br>不羡君官羡君幕，幕中收得阮元瑜。
<br>
<br>
<br>
<br>&nbsp;&nbsp; 卷443_83 【内道场永讙上人就郡见访善说维摩经临别请诗因以此赠】白居易 
<br>
<br>五夏登坛内殿师，水为心地玉为仪。正传金粟如来偈， 
<br>何用钱唐太守诗。苦海出来应有路，灵山别后可无期。 
<br>他生莫忘今朝会，虚白亭中法乐时。
<br>
<br>
<br>
<br>&nbsp;&nbsp; 卷443_84 【见李苏州示男阿武诗，自感成咏】白居易 
<br>
<br>遥羡青云里，祥鸾正引雏。自怜沧海伴，老蚌不生珠。
<br>
<br>
<br>
<br>&nbsp;&nbsp; 卷443_85 【正月十五日夜月】白居易 
<br>
<br>岁熟人心乐，朝游复夜游。春风来海上，明月在江头。 
<br>灯火家家市，笙歌处处楼。无妨思帝里，不合厌杭州。
<br>
<br>
<br>
<br>&nbsp;&nbsp; 卷443_86 【题州北路傍老柳树】白居易 
<br>
<br>皮枯缘受风霜久，条短为应攀折频。但见半衰当此路， 
<br>不知初种是何人。雪花零碎逐年减，烟叶稀疏随分新。 
<br>莫道老株芳意少，逢春犹胜不逢春。
<br>
<br>
<br>
<br>&nbsp;&nbsp; 卷443_87 【题清头陀】白居易 
<br>
<br>头陀独宿寺西峰，百尺禅庵半夜钟。
<br>烟月苍苍风瑟瑟，更无杂树对山松。
<br>
<br>
<br>
<br>&nbsp;&nbsp; 卷443_88 【自叹二首】白居易 
<br>
<br>形羸自觉朝餐减，睡少偏知夜漏长。
<br>实事渐消虚事在，银鱼金带绕腰光。
<br>
<br>二毛晓落梳头懒，两眼春昏点药频。
<br>唯有闲行犹得在，心情未到不如人。
<br>
<br>
<br>
<br>&nbsp;&nbsp; 卷443_89 【湖上醉中代诸妓寄严郎中】白居易 
<br>
<br>笙歌杯酒正欢娱，忽忆仙郎望帝都。借问连宵直南省， 
<br>何如尽日醉西湖。蛾眉别久心知否，鸡舌含多口厌无。 
<br>还有些些惆怅事，春来山路见蘼芜。
<br>
<br>
<br>
<br>&nbsp;&nbsp; 卷443_90 【自咏】白居易 
<br>
<br>闷发每吟诗引兴，兴来兼酌酒开颜。欲逢假日先招客， 
<br>正对衙时亦望山。句检簿书多卤莽，堤防官吏少机关。 
<br>谁能头白劳心力，人道无才也是闲。
<br>
<br>
<br>
<br>&nbsp;&nbsp; 卷443_91 【晚兴】白居易 
<br>
<br>草浅马翩翩，新晴薄暮天。柳条春拂面，衫袖醉垂鞭。 
<br>立语花堤上，行吟水寺前。等闲消一日，不觉过三年。
<br>
<br>
<br>
<br>&nbsp;&nbsp; 卷443_92 【早兴】白居易 
<br>
<br>晨光出照屋梁明，初打开门鼓一声。犬上阶眠知地湿， 
<br>鸟临窗语报天晴。半销宿酒头仍重，新脱冬衣体乍轻。 
<br>睡觉心空思想尽，近来乡梦不多成。
<br>
<br>
<br>
<br>&nbsp;&nbsp; 卷443_93 【竹楼宿】白居易 
<br>
<br>小书楼下千竿竹，深火炉前一醆灯。
<br>此处与谁相伴宿，烧丹道士坐禅僧。
<br>
<br>
<br>
<br>&nbsp;&nbsp; 卷443_94 【湖上招客送春泛舟】白居易 
<br>
<br>欲送残春招酒伴，客中谁最有风情。两瓶箬下新开得， 
<br>一曲霓裳初教成。排比管弦行翠袖，指麾船舫点红旌。 
<br>慢牵好向湖心去，恰似菱花镜上行。
<br>
<br>
<br>
<br>&nbsp;&nbsp; 卷443_95 【戏醉客】白居易 
<br>
<br>莫言鲁国书生懦，莫把杭州刺史欺。
<br>醉客请君开眼望，绿杨风下有红旗。
<br>
<br>
<br>
<br>&nbsp;&nbsp; 卷443_96 【紫阳花】白居易 
<br>
<br>何年植向仙坛上，早晚移栽到梵家。
<br>虽在人间人不识，与君名作紫阳花。
<br>
<br>
<br>
<br>
<br>
<br>
<br> 卷444_1 【郡斋旬假始命宴呈座客示郡寮（自此后在苏州作）】白居易 
<br>
<br>公门日两衙，公假月三旬。衙用决簿领，旬以会亲宾。 
<br>公多及私少，劳逸常不均。况为剧郡长，安得闲宴频。 
<br>下车已二月，开筵始今晨。初黔军厨突，一拂郡榻尘。 
<br>既备献酬礼，亦具水陆珍。萍醅箬溪醑，水鲙松江鳞。 
<br>侑食乐悬动，佐欢妓席陈。风流吴中客，佳丽江南人。 
<br>歌节点随袂，舞香遗在茵。清奏凝未阕，酡颜气已春。 
<br>众宾勿遽起，群寮且逡巡。无轻一日醉，用犒九日勤。 
<br>微彼九日勤，何以治吾民。微此一日醉，何以乐吾身。
<br>
<br>
<br>&nbsp;&nbsp; 卷444_2 【题西亭】白居易 
<br>
<br>朝亦视簿书，暮亦视簿书。簿书视未竟，蟋蟀鸣座隅。 
<br>始觉芳岁晚，复嗟尘务拘。西园景多暇，可以少踌躇。 
<br>池鸟澹容与，桥柳高扶疏。烟蔓袅青薜，水花披白蕖。 
<br>何人造兹亭，华敞绰有馀。四檐轩鸟翅，复屋罗蜘蛛。 
<br>直廊抵曲房，窈窕深且虚。修竹夹左右，清风来徐徐。 
<br>此宜宴佳宾，鼓瑟吹笙竽。荒淫即不可，废旷将何如。 
<br>幸有酒与乐，及时欢且娱。忽其解郡印，他人来此居。
<br>
<br>
<br>
<br>&nbsp;&nbsp; 卷444_3 【郡中西园】白居易 
<br>
<br>闲园多芳草，春夏香靡靡。深树足佳禽，旦暮鸣不已。 
<br>院门闭松竹，庭径穿兰芷。爱彼池上桥，独来聊徙倚。 
<br>鱼依藻长乐，鸥见人暂起。有时舟随风，尽日莲照水。 
<br>谁知郡府内，景物闲如此。始悟喧静缘，何尝系远迩。
<br>
<br>
<br>
<br>&nbsp;&nbsp; 卷444_4 【北亭卧】白居易 
<br>
<br>树绿晚阴合，池凉朝气清。莲开有佳色，鹤唳无凡声。 
<br>唯此闲寂境，惬我幽独情。病假十五日，十日卧兹亭。 
<br>明朝吏呼起，还复视黎甿。
<br>
<br>
<br>
<br>&nbsp;&nbsp; 卷444_5 【一叶落】白居易 
<br>
<br>烦暑郁未退，凉飙潜已起。寒温与盛衰，递相为表里。 
<br>萧萧秋林下，一叶忽先委。勿言微摇落，摇落从此始。
<br>
<br>
<br>
<br>&nbsp;&nbsp; 卷444_6 【崔湖州赠红石琴荐焕如锦文，无以答之，以诗酬谢】白居易 
<br>
<br>赪锦支绿绮，韵同相感深。千年古涧石，八月秋堂琴。 
<br>引出山水思，助成金玉音。人间无可比，比我与君心。
<br>
<br>
<br>
<br>&nbsp;&nbsp; 卷444_7 【九日宴集，醉题郡楼，兼呈周、殷二判官】白居易 
<br>
<br>前年九日馀杭郡，呼宾命宴虚白堂。去年九日到东洛， 
<br>今年九日来吴乡。两边蓬鬓一时白，三处菊花同色黄。 
<br>一日日知添老病，一年年觉惜重阳。江南九月未摇落， 
<br>柳青蒲绿稻穗香。姑苏台榭倚苍霭，太湖山水含清光。 
<br>可怜假日好天色，公门吏静风景凉。榜舟鞭马取宾客， 
<br>扫楼拂席排壶觞。胡琴铮鏦指拨剌。吴娃美丽眉眼长。 
<br>笙歌一曲思凝绝，金钿再拜光低昂。日脚欲落备灯烛， 
<br>风头渐高加酒浆。觥醆艳翻菡萏叶，舞鬟摆落茱萸房。 
<br>半酣凭槛起四顾，七堰八门六十坊。远近高低寺间出， 
<br>东西南北桥相望。水道脉分棹鳞次，里闾棋布城册方。 
<br>人烟树色无隙罅，十里一片青茫茫。自问有何才与政， 
<br>高厅大馆居中央。铜鱼今乃泽国节，刺史是古吴都王。 
<br>郊无戎马郡无事，门有棨戟腰有章。盛时傥来合惭愧， 
<br>壮岁忽去还感伤。从事醒归应不可，使君醉倒亦何妨。 
<br>请君停杯听我语，此语真实非虚狂。五旬已过不为夭， 
<br>七十为期盖是常。须知菊酒登高会，从此多无二十场。
<br>
<br>
<br>
<br>&nbsp;&nbsp; 卷444_8 【同微之赠别郭虚舟炼师五十韵】白居易 
<br>
<br>我为江司马，君为荆判司。俱当愁悴日，始识虚舟师。 
<br>师年三十馀，白皙好容仪。专心在铅汞，馀力工琴棋。 
<br>静弹弦数声，闲饮酒一卮。因指尘土下，蜉蝣良可悲。 
<br>不闻姑射上，千岁冰雪肌。不见辽城外，古今冢累累。 
<br>嗟我天地间，有术人莫知。得可逃死籍，不唯走三尸。 
<br>授我参同契，其辞妙且微。六一閟扃鐍，子午守雄雌。 
<br>我读随日悟，心中了无疑。黄芽与紫车，谓其坐致之。 
<br>自负因自叹，人生号男儿。若不佩金印，即合翳玉芝。 
<br>高谢人间世，深结山中期。泥坛方合矩，铸鼎圆中规。 
<br>炉橐一以动，瑞气红辉辉。斋心独叹拜，中夜偷一窥。 
<br>二物正訢合，厥状何怪奇。绸缪夫妇体，狎猎鱼龙姿。 
<br>简寂馆钟后，紫霄峰晓时。心尘未净洁，火候遂参差。 
<br>万寿觊刀圭，千功失毫厘。先生弹指起，姹女随烟飞。 
<br>始知缘会间，阴骘不可移。药灶今夕罢，诏书明日追。 
<br>追我复追君，次第承恩私。官虽小大殊，同立白玉墀。 
<br>我直紫微闼，手进赏罚词。君侍玉皇座，口含生杀机。 
<br>直躬易媒孽，浮俗我瑕疵。转徙今安在，越峤吴江湄。 
<br>一提支郡印，一建连帅旗。何言四百里，不见如天涯。 
<br>秋风旦夕来，白日西南驰。雪霜各满鬓，朱紫徒为衣。 
<br>师从庐山洞，访旧来于斯。寻君又觅我，风驭纷逶迤。 
<br>帔裾曳黄绢，须发垂青丝。逢人但敛手，问道亦颔颐。 
<br>孤云难久留，十日告将归。款曲话平昔，殷勤勉衰羸。 
<br>后会杳何许，前心日磷缁。俗家无异物，何以充别资。 
<br>素笺一百句，题附元家诗。朱顶鹤一只，与师云间骑。 
<br>云间鹤背上，故情若相思。时时摘一句，唱作步虚辞。
<br>
<br>
<br>
<br>&nbsp;&nbsp; 卷444_9 【霓裳羽衣歌（和微之）】白居易 
<br>
<br>我昔元和侍宪皇，曾陪内宴宴昭阳。千歌百舞不可数， 
<br>就中最爱霓裳舞。舞时寒食春风天，玉钩栏下香案前。 
<br>案前舞者颜如玉，不著人家俗衣服。虹裳霞帔步摇冠， 
<br>钿璎累累佩珊珊。娉婷似不任罗绮，顾听乐悬行复止。 
<br>磬箫筝笛递相搀，击擫弹吹声逦迤。散序六奏未动衣， 
<br>阳台宿云慵不飞。中序擘騞初入拍，秋竹竿裂春冰拆。 
<br>飘然转旋回雪轻，嫣然纵送游龙惊。小垂手后柳无力， 
<br>斜曳裾时云欲生。烟蛾敛略不胜态，风袖低昂如有情。 
<br>上元点鬟招萼绿，王母挥袂别飞琼。繁音急节十二遍， 
<br>跳珠撼玉何铿铮。翔鸾舞了却收翅，唳鹤曲终长引声。 
<br>当时乍见惊心目，凝视谛听殊未足。一落人间八九年， 
<br>耳冷不曾闻此曲。湓城但听山魈语，巴峡唯闻杜鹃哭。 
<br>移领钱唐第二年，始有心情问丝竹。玲珑箜篌谢好筝， 
<br>陈宠觱栗沈平笙。清弦脆管纤纤手，教得霓裳一曲成。 
<br>虚白亭前湖水畔，前后祗应三度按。便除庶子抛却来， 
<br>闻道如今各星散。今年五月至苏州，朝钟暮角催白头。 
<br>贪看案牍常侵夜，不听笙歌直到秋。秋来无事多闲闷， 
<br>忽忆霓裳无处问。闻君部内多乐徒，问有霓裳舞者无。 
<br>答云七县十万户，无人知有霓裳舞。唯寄长歌与我来， 
<br>题作霓裳羽衣谱。四幅花笺碧间红，霓裳实录在其中。 
<br>千姿万状分明见，恰与昭阳舞者同。眼前仿佛睹形质， 
<br>昔日今朝想如一。疑从魂梦呼召来，似著丹青图写出。 
<br>我爱霓裳君合知，发于歌咏形于诗。君不见我歌云， 
<br>惊破霓裳羽衣曲。又不见我诗云，曲爱霓裳未拍时。 
<br>由来能事皆有主，杨氏创声君造谱。君言此舞难得人， 
<br>须是倾城可怜女。吴妖小玉飞作烟，越艳西施化为土。 
<br>娇花巧笑久寂寥，娃馆苎萝空处所。如君所言诚有是， 
<br>君试从容听我语。若求国色始翻传，但恐人间废此舞。 
<br>妍媸优劣宁相远，大都只在人抬举。李娟张态君莫嫌， 
<br>亦拟随宜且教取。
<br>
<br>
<br>
<br>&nbsp;&nbsp; 卷444_10 【小童薛阳陶吹觱栗歌（和浙西李大夫作）】白居易 
<br>
<br>剪削干芦插寒竹，九孔漏声五音足。近来吹者谁得名， 
<br>关璀老死李衮生。衮今又老谁其嗣，薛氏乐童年十二。 
<br>指点之下师授声，含嚼之间天与气。润州城高霜月明， 
<br>吟霜思月欲发声。山头江底何悄悄，猿声不喘鱼龙听。 
<br>翕然声作疑管裂，诎然声尽疑刀截。有时婉软无筋骨， 
<br>有时顿挫生棱节。急声圆转促不断，轹轹辚辚似珠贯。 
<br>缓声展引长有条，有条直直如笔描。下声乍坠石沉重， 
<br>高声忽举云飘萧。明旦公堂陈宴席，主人命乐娱宾客。 
<br>碎丝细竹徒纷纷，宫调一声雄出群。众音覙缕不落道， 
<br>有如部伍随将军。嗟尔阳陶方稚齿，下手发声已如此。 
<br>若教头白吹不休，但恐声名压关李。
<br>
<br>
<br>
<br>&nbsp;&nbsp; 卷444_11 【啄木曲】白居易 
<br>
<br>莫买宝剪刀，虚费千金直。我有心中愁，知君剪不得。 
<br>莫磨解结锥，徒劳人气力。我有肠中结，知君解不得。 
<br>莫染红丝线，徒夸好颜色。我有双泪珠，知君穿不得。 
<br>莫近红炉火，炎气徒相逼。我有两鬓霜，知君销不得。 
<br>刀不能剪心愁，锥不能解肠结。线不能穿泪珠， 
<br>火不能销鬓雪。不如饮此神圣杯，万念千忧一时歇。
<br>
<br>
<br>
<br>&nbsp;&nbsp; 卷444_12 【题灵岩寺（寺即吴馆娃宫，鸣屟廊砚池采香径遗迹在焉）】白居易 
<br>
<br>娃宫屟廊寻已倾，砚池香径又欲平。二三月时何草绿， 
<br>几百年来空月明。使君虽老颇多思，携觞领妓处处行。 
<br>今愁古恨入丝竹，一曲凉州无限情。直自当时到今日， 
<br>中间歌吹更无声。
<br>
<br>
<br>
<br>&nbsp;&nbsp; 卷444_13 【双石】白居易 
<br>
<br>苍然两片石，厥状怪且丑。俗用无所堪，时人嫌不取。 
<br>结从胚浑始，得自洞庭口。万古遗水滨，一朝入吾手。 
<br>担舁来郡内，洗刷去泥垢。孔黑烟痕深，罅青苔色厚。 
<br>老蛟蟠作足，古剑插为首。忽疑天上落，不似人间有。 
<br>一可支吾琴，一可贮吾酒。峭绝高数尺，坳泓容一斗。 
<br>五弦倚其左，一杯置其右。洼樽酌未空，玉山颓已久。 
<br>人皆有所好，物各求其偶。渐恐少年场，不容垂白叟。 
<br>回头问双石，能伴老夫否。石虽不能言，许我为三友。
<br>
<br>
<br>
<br>&nbsp;&nbsp; 卷444_14 【宿东亭晓兴】白居易 
<br>
<br>温温土炉火，耿耿纱笼烛。独抱一张琴，夜入东斋宿。 
<br>窗声度残漏，帘影浮初旭。头痒晓梳多，眼昏春睡足。 
<br>负暄檐宇下，散步池塘曲。南雁去未回，东风来何速。 
<br>雪依瓦沟白，草绕墙根绿。何言万户州，太守常幽独。
<br>
<br>
<br>
<br>&nbsp;&nbsp; 卷444_15 【日渐长，赠周、殷二判官】白居易 
<br>
<br>日渐长，春尚早。墙头半露红萼枝，池岸新铺绿芽草。 
<br>蹋草攀枝仰头叹，何人知此春怀抱。年颜盛壮名未成， 
<br>官职欲高身已老。万茎白发真堪恨，一片绯衫何足道。 
<br>赖得君来劝一杯，愁开闷破心头好。
<br>
<br>
<br>
<br>&nbsp;&nbsp; 卷444_16 【花前叹】白居易 
<br>
<br>前岁花前五十二，今年花前五十五。岁课年功头发知， 
<br>从霜成雪君看取。几人得老莫自嫌，樊李吴韦尽成土。 
<br>南州桃李北州梅，且喜年年作花主。花前置酒谁相劝， 
<br>容坐唱歌满起舞。欲散重拈花细看，争知明日无风雨。
<br>
<br>
<br>
<br>&nbsp;&nbsp; 卷444_17 【自咏五首】白居易 
<br>
<br>朝亦随群动，暮亦随群动。荣华瞬息间，求得将何用。 
<br>形骸与冠盖，假合相戏弄。但异睡著人，不知梦是梦。
<br>
<br>一家五十口，一郡十万户。出为差科头，入为衣食主。 
<br>水旱合心忧，饥寒须手抚。何异食蓼虫，不知苦是苦。
<br>
<br>公私颇多事，衰惫殊少欢。迎送宾客懒，鞭笞黎庶难。 
<br>老耳倦声乐，病口厌杯盘。既无可恋者，何以不休官。
<br>
<br>一日复一日，自问何留滞。为贪逐日俸，拟作归田计。 
<br>亦须随丰约，可得无限剂。若待足始休，休官在何岁。
<br>
<br>官舍非我庐，官园非我树。洛中有小宅，渭上有别墅。 
<br>既无婚嫁累，幸有归休处。归去诚已迟，犹胜不归去。
<br>
<br>
<br>
<br>&nbsp;&nbsp; 卷444_18 【和微之听妻弹别鹤操，因为解释其义，依韵加四句】白居易 
<br>
<br>义重莫若妻，生离不如死。誓将死同穴，其奈生无子。 
<br>商陵追礼教，妇出不能止。舅姑明旦辞，夫妻中夜起。 
<br>起闻双鹤别，若与人相似。听其悲唳声，亦如不得已。 
<br>青田八九月，辽城一万里。裴回去住云，呜咽东西水。 
<br>写之在琴曲，听者酸心髓。况当秋月弹，先入忧人耳。 
<br>怨抑掩朱弦，沉吟停玉指。一闻无儿叹，相念两如此。 
<br>无儿虽薄命，有妻偕老矣。幸免生别离，犹胜商陵氏。
<br>
<br>
<br>
<br>&nbsp;&nbsp; 卷444_19 【题故元少尹集后二首】白居易 
<br>
<br>黄壤讵知我，白头徒忆君。唯将老年泪，一洒故人文。
<br>
<br>遗文三十轴，轴轴金玉声。龙门原上土，埋骨不埋名。
<br>
<br>
<br>
<br>&nbsp;&nbsp; 卷444_20 【和微之四月一日作】白居易 
<br>
<br>四月一日天，花稀叶阴薄。泥新燕影忙，蜜熟蜂声乐。 
<br>麦风低冉冉，稻水平漠漠。芳节或蹉跎，游心稍牢落。 
<br>春华信为美，夏景亦未恶。飐浪嫩青荷，重栏晚红药。 
<br>吴宫好风月，越郡多楼阁。两地诚可怜，其奈久离索。
<br>
<br>
<br>
<br>&nbsp;&nbsp; 卷444_21 【吴中好风景二首】白居易 
<br>
<br>吴中好风景，八月如三月。水荇叶仍香，木莲花未歇。 
<br>海天微雨散，江郭纤埃灭。暑退衣服干，潮生船舫活。 
<br>两衙渐多暇，亭午初无热。骑吏语使君，正是游时节。
<br>
<br>吴中好风景，风景无朝暮。晓色万家烟，秋声八月树。 
<br>舟移管弦动，桥拥旌旗驻。改号齐云楼，重开武丘路。 
<br>况当丰岁熟，好是欢游处。州民劝使君，且莫抛官去。
<br>
<br>
<br>
<br>&nbsp;&nbsp; 卷444_22 【答刘禹锡白太守行】白居易 
<br>
<br>吏满六百石，昔贤辄去之。秩登二千石，今我方罢归。 
<br>我秩讶已多，我归惭已迟。犹胜尘土下，终老无休期。 
<br>卧乞百日告，起吟五篇诗。朝与府吏别，暮与州民辞。 
<br>去年到郡时，麦穗黄离离。今年去郡日，稻花白霏霏。 
<br>为郡已周岁，半岁罹旱饥。襦袴无一片，甘棠无一枝。 
<br>何乃老与幼，泣别尽沾衣。下惭苏人泪，上愧刘君辞。
<br>
<br>
<br>
<br>&nbsp;&nbsp; 卷444_23 【别苏州】白居易 
<br>
<br>浩浩姑苏民，郁郁长洲城。来惭荷宠命，去愧无能名。 
<br>青紫行将吏，班白列黎氓。一时临水拜，十里随舟行。 
<br>饯筵犹未收，征棹不可停。稍隔烟树色，尚闻丝竹声。 
<br>怅望武丘路，沉吟浒水亭。还乡信有兴，去郡能无情。
<br>
<br>
<br>
<br>&nbsp;&nbsp; 卷444_24 【卯时酒】白居易 
<br>
<br>佛法赞醍醐，仙方夸沆瀣。未如卯时酒，神速功力倍。 
<br>一杯置掌上，三咽入腹内。煦若春贯肠，暄如日炙背。 
<br>岂独肢体畅，仍加志气大。当时遗形骸，竟日忘冠带。 
<br>似游华胥国，疑反混元代。一性既完全，万机皆破碎。 
<br>半醒思往来，往来吁可怪。宠辱忧喜间，惶惶二十载。 
<br>前年辞紫闼，今岁抛皂盖。去矣鱼返泉，超然蝉离蜕。 
<br>是非莫分别，行止无疑碍。浩气贮胸中，青云委身外。 
<br>扪心私自语，自语谁能会。五十年来心，未如今日泰。 
<br>况兹杯中物，行坐长相对。
<br>
<br>
<br>
<br>&nbsp;&nbsp; 卷444_25 【自问行何迟】白居易 
<br>
<br>前月发京口，今辰次淮涯。二旬四百里，自问行何迟。 
<br>还乡无他计，罢郡有馀资。进不慕富贵，退未忧寒饥。 
<br>以此易过日，腾腾何所为。逢山辄倚棹，遇寺多题诗。 
<br>酒醒夜深后，睡足日高时。眼底一无事，心中百不知。 
<br>想到京国日，懒放亦如斯。何必冒风水，促促赴程归。
<br>
<br>
<br>
<br>&nbsp;&nbsp; 卷444_26 【除日答梦得同发楚州】白居易 
<br>
<br>共作千里伴，俱为一郡回。岁阴中路尽，乡思先春来。 
<br>山雪晚犹在，淮冰晴欲开。归欤吟可作，休恋主人杯。
<br>
<br>
<br>
<br>&nbsp;&nbsp; 卷444_27 【问杨琼】白居易 
<br>
<br>古人唱歌兼唱情，今人唱歌唯唱声。
<br>欲说向君君不会，试将此语问杨琼。
<br>
<br>
<br>
<br>&nbsp;&nbsp; 卷444_28 【有感三首】白居易 
<br>
<br>鬓发已斑白，衣绶方朱紫。穷贱当壮年，富荣临暮齿。 
<br>车舆红尘合，第宅青烟起。彼来此须去，品物之常理。 
<br>第宅非吾庐，逆旅暂留止。子孙非我有，委蜕而已矣。 
<br>有如蚕造茧，又似花生子。子结花暗凋，茧成蚕老死。 
<br>悲哉可奈何，举世皆如此。
<br>
<br>莫养瘦马驹，莫教小妓女。后事在目前，不信君看取。 
<br>马肥快行走，妓长能歌舞。三年五岁间，已闻换一主。 
<br>借问新旧主，谁乐谁辛苦。请君大带上，把笔书此语。
<br>
<br>往事勿追思，追思多悲怆。来事勿相迎，相迎已惆怅。 
<br>不如兀然坐，不如塌然卧。食来即开口，睡来即合眼。 
<br>二事最关身，安寝加餐饭。忘怀任行止，委命随修短。 
<br>更若有兴来，狂歌酒一醆。
<br>
<br>
<br>
<br>&nbsp;&nbsp; 卷444_29 【宿荥阳】白居易 
<br>
<br>生长在荥阳，少小辞乡曲。迢迢四十载，复向荥阳宿。 
<br>去时十一二，今年五十六。追思儿戏时，宛然犹在目。 
<br>旧居失处所，故里无宗族。岂唯变市朝，兼亦迁陵谷。 
<br>独有溱洧水，无情依旧绿。
<br>
<br>
<br>
<br>&nbsp;&nbsp; 卷444_30 【经溱洧】白居易 
<br>
<br>落日驻行骑，沉吟怀古情。郑风变已尽，溱洧至今清。 
<br>不见士与女，亦无芍药名。
<br>
<br>
<br>
<br>&nbsp;&nbsp; 卷444_31 【就花枝】白居易 
<br>
<br>就花枝，移酒海，今朝不醉明朝悔。且算欢娱逐日来， 
<br>任他容鬓随年改。醉翻衫袖抛小令，笑掷骰盘呼大采。 
<br>自量气力与心情，三五年间犹得在。
<br>
<br>
<br>
<br>&nbsp;&nbsp; 卷444_32 【喜雨】白居易 
<br>
<br>圃旱忧葵堇，农旱忧禾菽。人各有所私，我旱忧松竹。 
<br>松干竹焦死，眷眷在心目。洒叶溉其根，汲水劳僮仆。 
<br>油云忽东起，凉雨凄相续。似面洗垢尘，如头得膏沐。 
<br>千柯习习润，万叶欣欣绿。千日浇灌功，不如一霢霂。 
<br>方知宰生灵，何异活草木。所以圣与贤，同心调玉烛。
<br>
<br>
<br>
<br>&nbsp;&nbsp; 卷444_33 【题道宗上人十韵】白居易 
<br>
<br>如来说偈赞，菩萨著论议。是故宗律师，以诗为佛事。 
<br>一音无差别，四句有诠次。欲使第一流，皆知不二义。 
<br>精洁沾戒体，闲淡藏禅味。从容恣语言，缥缈离文字。 
<br>旁延邦国彦，上达王公贵。先以诗句牵，后令入佛智。 
<br>人多爱师句，我独知师意。不似休上人，空多碧云思。
<br>
<br>
<br>
<br>&nbsp;&nbsp; 卷444_34 【寄皇甫宾客】白居易 
<br>
<br>名利既两忘，形体方自遂。卧掩罗雀门，无人惊我睡。 
<br>睡足斗擞衣，闲步中庭地。食饱摩挲腹，心头无一事。 
<br>除却玄晏翁，何人知此味。
<br>
<br>
<br>
<br>&nbsp;&nbsp; 卷444_35 【寄庾侍郎】白居易 
<br>
<br>一双华亭鹤，数片太湖石。巉巉苍玉峰，矫矫青云翮。 
<br>是时岁云暮，淡薄烟景夕。庭霜封石棱，池雪印鹤迹。 
<br>幽致竟谁别，闲静聊自适。怀哉庾顺之，好是今宵客。
<br>
<br>
<br>
<br>&nbsp;&nbsp; 卷444_36 【寄崔少监】白居易 
<br>
<br>微微西风生，稍稍东方明。入秋神骨爽，琴晓丝桐清。 
<br>弹为古宫调，玉水寒泠泠。自觉弦指下，不是寻常声。 
<br>须臾群动息，掩琴坐空庭。直至日出后，犹得心和平。 
<br>惜哉意未已，不使崔君听。
<br>
<br>
<br>
<br>&nbsp;&nbsp; 卷444_37 【醉题沈子明壁】白居易 
<br>
<br>不爱君池东十丛菊，不爱君池南万竿竹。爱君帘下唱歌人， 
<br>色似芙蓉声似玉。我有阳关君未闻，若闻亦应愁杀君。
<br>
<br>
<br>
<br>&nbsp;&nbsp; 卷444_38 【劝酒】白居易 
<br>
<br>劝君一醆君莫辞，劝君两醆君莫疑，劝君三醆君始知。 
<br>面上今日老昨日，心中醉时胜醒时。天地迢遥自长久， 
<br>白兔赤乌相趁走。身后堆金拄北斗，不如生前一樽酒。 
<br>君不见春明门外天欲明，喧喧歌哭半死生。 
<br>游人驻马出不得，白舆素车争路行。归去来，头已白， 
<br>典钱将用买酒吃。
<br>
<br>
<br>
<br>&nbsp;&nbsp; 卷444_39 【落花】白居易 
<br>
<br>留春春不住，春归人寂寞。厌风风不定，风起花萧索。 
<br>既兴风前叹，重命花下酌。劝君尝绿醅，教人拾红萼。 
<br>桃飘火焰焰，梨堕雪漠漠。独有病眼花，春风吹不落。
<br>
<br>
<br>
<br>&nbsp;&nbsp; 卷444_40 【对镜吟】白居易 
<br>
<br>白头老人照镜时，掩镜沉吟吟旧诗。二十年前一茎白， 
<br>如今变作满头丝。吟罢回头索杯酒，醉来屈指数亲知。 
<br>老于我者多穷贱，设使身存寒且饥。少于我者半为土， 
<br>墓树已抽三五枝。我今幸得见头白，禄俸不薄官不卑。 
<br>眼前有酒心无苦，只合欢娱不合悲。
<br>
<br>
<br>
<br>&nbsp;&nbsp; 卷444_41 【耳顺吟，寄敦诗、梦得】白居易 
<br>
<br>三十四十五欲牵，七十八十百病缠。五十六十却不恶， 
<br>恬淡清净心安然。已过爱贪声利后，犹在病羸昏耄前。 
<br>未无筋力寻山水，尚有心情听管弦。闲开新酒尝数醆， 
<br>醉忆旧诗吟一篇。敦诗梦得且相劝，不用嫌他耳顺年。
<br>
<br>
<br>
<br>&nbsp;&nbsp; 卷444_42 【别毡帐火炉】白居易 
<br>
<br>忆昨腊月天，北风三尺雪。年老不禁寒，夜长安可彻。 
<br>赖有青毡帐，风前自张设。复此红火炉，雪中相暖热。 
<br>如鱼入渊水，似兔藏深穴。婉软蛰鳞苏，温燉冻肌活。 
<br>方安阴惨夕，遽变阳和节。无奈时候迁，岂是恩情绝。 
<br>毳bD逐日卷，香燎随灰灭。离恨属三春，佳期在十月。 
<br>但令此身健，不作多时别。
<br>
<br>
<br>
<br>&nbsp;&nbsp; 卷444_43 【六年春赠分司东都诸公（时为河南尹）】白居易 
<br>
<br>我为同州牧，内愧无才术。忝擢恩已多，遭逢幸非一。 
<br>偶当谷贱岁，适值民安日。郡县狱空虚，乡闾盗奔逸。 
<br>其间最幸者，朝客多分秩。行接鸳鹭群，坐成芝兰室。 
<br>时联拜表骑，间动题诗笔。夜雪秉烛游，春风携榼出。 
<br>花教莺点检，柳付风排比。法酒淡清浆，含桃袅红实。 
<br>洛童调金管，卢女铿瑶瑟。黛惨歌思深，腰凝舞拍密。 
<br>每因同醉乐，自觉忘衰疾。始悟肘后方，不如杯中物。 
<br>生涯随日过，世事何时毕。老子苦乖慵，希君数牵率。
<br>
<br>
<br>
<br>&nbsp;&nbsp; 卷444_44 【九日代罗、樊二妓招舒著作（齐梁格）】白居易 
<br>
<br>罗敷敛双袂，樊姬献一杯。不见舒员外，秋菊为谁开。
<br>
<br>
<br>
<br>&nbsp;&nbsp; 卷444_45 【忆旧游（寄刘苏州）】白居易 
<br>
<br>忆旧游，旧游安在哉。旧游之人半白首，旧游之地多苍苔。 
<br>江南旧游凡几处，就中最忆吴江隈。长洲苑绿柳万树， 
<br>齐云楼春酒一杯。阊门晓严旗鼓出，皋桥夕闹船舫回。 
<br>修蛾慢脸灯下醉，急管繁弦头上催。六七年前狂烂熳， 
<br>三千里外思裴回。李娟张态一春梦，周五殷三归夜台。 
<br>虎丘月色为谁好，娃宫花枝应自开。赖得刘郎解吟咏， 
<br>江山气色合归来。
<br>
<br>
<br>
<br>&nbsp;&nbsp; 卷444_46 【答崔宾客晦叔十二月四日见寄（来篇云共相呼唤醉归来）】白居易 
<br>
<br>今岁日馀二十六，来岁年登六十二，尚不能忧眼下身， 
<br>因何更算人间事。居士忘筌默默坐，先生枕麹昏昏睡。 
<br>早晚相从归醉乡，醉乡去此无多地。
<br>
<br>
<br>
<br>&nbsp;&nbsp; 卷444_47 【劝我酒】白居易 
<br>
<br>劝我酒，我不辞。请君歌，歌莫迟。歌声长，辞亦切， 
<br>此辞听者堪愁绝。洛阳女儿面似花，河南大尹头如雪。
<br>
<br>
<br>
<br>&nbsp;&nbsp; 卷444_48 【赠韦处士，六年夏大热旱】白居易 
<br>
<br>骄阳连毒暑，动植皆枯槁。旱日乾密云，炎烟焦茂草。 
<br>少壮犹困苦，况予病且老。脱无白栴檀，何以除热恼。 
<br>汗巾束头鬓，膻食熏襟抱。始觉韦山人，休粮散发好。
<br>
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
