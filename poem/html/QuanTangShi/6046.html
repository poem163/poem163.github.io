<HTML>
<HEAD>
<TITLE>全唐诗 卷013-018 - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangChao/">唐朝诗选</a> <font color=4C4C4C>&gt;&gt; </font><a href="../../html/QuanTangShi/">《全唐诗》</a> <FONT color=#BCB6A0>&gt;&gt;</font> 全唐诗 卷013-018</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>全唐诗 卷013-018</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-30&nbsp;&nbsp;文章类别:《全唐诗》&nbsp;&nbsp;阅读次数:<script language=javascript src="../../hits.php?articleid=6046"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'全唐诗 卷013-018')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[全唐诗 卷013-018]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
  卷13_1 【郊庙歌辞·享太庙乐章·永和】 
<br>
<br>於穆烈祖，弘此丕基。永言配命，子孙保之。 
<br>百神既洽，万国在兹。是用孝享，神其格思。
<br>
<br>
<br>&nbsp;&nbsp; 卷13_2 【郊庙歌辞·享太庙乐章·肃和】 
<br>
<br>大哉至德，允兹明圣。格于上下，聿遵诚敬。 
<br>嘉乐斯登，鸣球以咏。神其降止，式隆景命。
<br>
<br>
<br>
<br>&nbsp;&nbsp; 卷13_3 【郊庙歌辞·享太庙乐章·雍和】 
<br>
<br>崇兹享祀，诚敬兼至。乐以感灵，礼以昭事。 
<br>粢盛咸絜，牲牷孔备。永言孝思，庶几不匮。
<br>
<br>
<br>
<br>&nbsp;&nbsp; 卷13_4 【郊庙歌辞·享太庙乐章·长发舞】 
<br>
<br>睿哲维唐，长发其祥。帝命斯祐，王业克昌。 
<br>配天载德，就日重光。本支百代，申锡无疆。
<br>
<br>
<br>
<br>&nbsp;&nbsp; 卷13_5 【郊庙歌辞·享太庙乐章·大基舞】 
<br>
<br>猗与祖业，皇矣帝先。翦商德厚，封唐庆延。 
<br>在姬犹稷，方晋喻宣。基我鼎运，于万斯年。
<br>
<br>
<br>
<br>&nbsp;&nbsp; 卷13_6 【郊庙歌辞·享太庙乐章·大成舞】 
<br>
<br>周称王季，晋美帝文。明明盛德，穆穆齐芬。 
<br>藏用四履，屈道三分。铿锵钟石，载纪鸿勋。
<br>
<br>
<br>
<br>&nbsp;&nbsp; 卷13_7 【郊庙歌辞·享太庙乐章·大明舞】 
<br>
<br>五纪更运，三正递升。勋华既没，禹汤勃兴。 
<br>神武命代，灵眷是膺。望云彰德，察纬告征。 
<br>上纽天维，下安地轴。征师涿野，万国咸服。 
<br>偃伯灵台，九官允穆。殊域委赆，怀生介福。 
<br>大礼既饰，大乐已和。黑章扰囿，赤字浮河。 
<br>功宣载籍，德被咏歌。克昌厥后，百禄是荷。
<br>
<br>
<br>
<br>&nbsp;&nbsp; 卷13_8 【郊庙歌辞·享太庙乐章·寿和】 
<br>
<br>八音斯奏，三献毕陈。宝祚惟永，晖光日新。
<br>
<br>
<br>
<br>&nbsp;&nbsp; 卷13_9 【郊庙歌辞·享太庙乐章·舒和】 
<br>
<br>圣敬通神光七庙，灵心荐祚和万方。
<br>严禋克配鸿基远，明德惟馨凤历昌。
<br>
<br>
<br>
<br>&nbsp;&nbsp; 卷13_10 【郊庙歌辞·享太庙乐章·雍和】 
<br>
<br>於穆清庙，聿修严祀。四县载陈，三献斯止。 
<br>笾豆彻荐，人祇介祉。神维格思，锡祚不已。
<br>
<br>
<br>
<br>&nbsp;&nbsp; 卷13_11 【郊庙歌辞·享太庙乐章·永和】 
<br>
<br>肃肃清祀，烝烝孝思。荐享昭备，虔恭在兹。 
<br>雍歌彻俎，祝嘏陈辞。用光武志，永固鸿基。
<br>
<br>
<br>
<br>&nbsp;&nbsp; 卷13_12 【郊庙歌辞·享太庙乐章·崇德舞】 
<br>
<br>五运改卜，千龄启圣。彤云晓聚，黄星夜映。 
<br>叶阐珠囊，基开玉镜。下临万宇，上齐七政。 
<br>雾开三象，尘清九服。海溓星晖，远安迩肃。 
<br>天地交泰，华夷辑睦。翔泳归仁，中外禔福。 
<br>绩逾黜夏，勋高翦商。武陈七德，刑设三章。 
<br>祥禽巢阁，仁兽游梁。卜年惟永，景福无疆。
<br>
<br>
<br>
<br>&nbsp;&nbsp; 卷13_13 【郊庙歌辞·享太庙乐章·钧天舞】 
<br>
<br>承天抚箓，纂圣登皇。遐清万宇，仰协三光。 
<br>功成日用，道济时康。璇图载永，宝历斯昌。 
<br>日月扬晖，烟云烂色。河岳修贡，神祇效职。 
<br>舜风攸偃，尧曦先就。睿感通寰，孝思浃宙。 
<br>奉扬先德，虔遵曩狩。展义天扃，飞英云岫。 
<br>化逸王表，神凝帝先。乘云厌俗，驭日登玄。
<br>
<br>
<br>
<br>&nbsp;&nbsp; 卷13_14 【郊庙歌辞·享太庙乐章·太和舞】 
<br>
<br>广乐既备，嘉荐既新。述先惟德，孝飨惟亲。 
<br>七献具举，五齐毕陈。锡兹祚福，于万斯春。
<br>
<br>
<br>
<br>&nbsp;&nbsp; 卷13_15 【郊庙歌辞·享太庙乐章·景云舞】 
<br>
<br>惟睿作圣，惟圣登皇。精感耀魄，时膺会昌。 
<br>舜惭大孝，尧推让王。能事斯极，振古谁方。 
<br>文明履运，车书同轨。巍巍赫赫，尽善尽美。 
<br>衢室凝旒，大庭端扆。释负之寄，事光复子。 
<br>脱屣高天，登遐上玄。龙湖超忽，象野芊绵。 
<br>游衣复道，荐果初年。新庙奕奕，明德配天。
<br>
<br>
<br>
<br>&nbsp;&nbsp; 卷13_16 【郊庙歌辞·享太庙乐章·光大舞】 
<br>
<br>大业龙祉，徽音骏尊。潜居皇德，赫嗣天昆。 
<br>展仪宗祖，重诚孝孙。春秋无极，享奏存存。
<br>
<br>
<br>
<br>&nbsp;&nbsp; 卷13_17 【郊庙歌辞·享太庙乐章·迎神】 
<br>
<br>七庙观德，百灵攸仰。俗荷财成，物资含养。 
<br>道光执契，化笼提象。肃肃雍雍，神其来飨。
<br>
<br>
<br>
<br>&nbsp;&nbsp; 卷13_18 【郊庙歌辞·享太庙乐章·金奏】 
<br>
<br>肃肃清庙，巍巍盛唐。配天立极，累圣重光。 
<br>乐和管磬，礼备烝尝。永惟来格，降福无疆。
<br>
<br>
<br>
<br>&nbsp;&nbsp; 卷13_19 【郊庙歌辞·享太庙乐章·送神】 
<br>
<br>五声备奏，三献终祠。车移凤辇，旆转虹旗。 
<br>礼周笾豆，诚效虔祗。皇灵徙跸，簪绅拜辞。
<br>
<br>
<br>
<br>&nbsp;&nbsp; 卷13_20 【郊庙歌辞·武后享清庙乐章十首·第一】 
<br>
<br>建清庙，赞玄功。择吉日，展禋宗。 
<br>乐已变，礼方崇。望神驾，降仙宫。
<br>
<br>
<br>
<br>&nbsp;&nbsp; 卷13_21 【郊庙歌辞·武后享清庙乐章十首·第二】 
<br>
<br>隆周创业，宝命惟新。敬宗茂典，爰表虔禋。 
<br>声明已备，文物斯陈。肃容如在，恳志方申。
<br>
<br>
<br>
<br>&nbsp;&nbsp; 卷13_22 【郊庙歌辞·武后享清庙乐章十首·第三登歌】 
<br>
<br>肃敷大礼，上谒尊灵。敬陈筐币，载表丹诚。
<br>
<br>
<br>
<br>&nbsp;&nbsp; 卷13_23 【郊庙歌辞·武后享清庙乐章十首·第四迎神】 
<br>
<br>敬奠蘋藻，式罄虔襟。洁诚斯展，伫降灵歆。
<br>
<br>
<br>
<br>&nbsp;&nbsp; 卷13_24 【郊庙歌辞·武后享清庙乐章十首·第五饮福】 
<br>
<br>爰陈玉醴，式奠琼浆。灵心有穆，介福无疆。
<br>
<br>
<br>
<br>&nbsp;&nbsp; 卷13_25 【郊庙歌辞·武后享清庙乐章十首·第六送文舞】 
<br>
<br>帝图草创，皇业初开。功高佐命，业赞云雷。
<br>
<br>
<br>
<br>&nbsp;&nbsp; 卷13_26 【郊庙歌辞·武后享清庙乐章十首·第七迎武舞】 
<br>
<br>赫赫玄功被穹壤，皇皇至德洽生灵。
<br>开基拨乱妖氛廓，佐命宣威海内清。
<br>
<br>
<br>
<br>&nbsp;&nbsp; 卷13_27 【郊庙歌辞·武后享清庙乐章十首·第八武舞作】 
<br>
<br>荷恩承顾托，执契恭临抚。庙略静边荒，天兵耀神武。
<br>
<br>
<br>
<br>&nbsp;&nbsp; 卷13_28 【郊庙歌辞·武后享清庙乐章十首·第九彻俎】 
<br>
<br>登歌已阕，献礼方周。钦承景福，肃奉鸿休。
<br>
<br>
<br>
<br>&nbsp;&nbsp; 卷13_29 【郊庙歌辞·武后享清庙乐章十首·第十送神】 
<br>
<br>大礼言毕，仙卫将归。莫申丹恳，空瞻紫微。
<br>
<br>
<br>
<br>&nbsp;&nbsp; 卷13_30 【郊庙歌辞·享太庙乐章·严和】 
<br>
<br>肃肃清庙，赫赫玄猷。功高万古，化奄十洲。 
<br>中兴丕业，上荷天休。祗奉先构，礼备怀柔。
<br>
<br>
<br>
<br>&nbsp;&nbsp; 卷13_31 【郊庙歌辞·享太庙乐章·升和】 
<br>
<br>顾惟菲薄，纂历应期。中外同轨，夷狄来思。 
<br>乐用崇德，礼以陈词。夕惕若厉，钦奉弘基。
<br>
<br>
<br>
<br>&nbsp;&nbsp; 卷13_32 【郊庙歌辞·享太庙乐章·虔和】 
<br>
<br>礼标荐鬯，肃事祠庭。敬申如在，敢托非馨。
<br>
<br>
<br>
<br>&nbsp;&nbsp; 卷13_33 【郊庙歌辞·享太庙乐章·歆和】 
<br>
<br>崇禋已备，粢盛聿修。洁诚斯展，钟石方遒。
<br>
<br>
<br>
<br>&nbsp;&nbsp; 卷13_34 【郊庙歌辞·享太庙乐章·承光舞】 
<br>
<br>金相载穆，玉裕重辉。养德清禁，承光紫微。 
<br>乾宫候色，震象增威。监国方永，宾天不归。 
<br>孝友自衷，温文性与。龙楼正启，鹤驾斯举。 
<br>丹扆流念，鸿名式序。中兴考室，永陈彝俎。
<br>
<br>
<br>
<br>&nbsp;&nbsp; 卷13_35 【郊庙歌辞·享太庙乐章·延和】 
<br>
<br>巍巍累圣，穆穆重光。奄有区夏，祚启隆唐。 
<br>百蛮饮泽，万国来王。本枝亿载，鼎祚逾长。
<br>
<br>
<br>
<br>&nbsp;&nbsp; 卷13_36 【郊庙歌辞·享太庙乐章·同和】 
<br>
<br>惟圣配天敷盛礼，惟天为大阐洪名。
<br>恭禋展敬光先德，蘋藻申虔表志诚。
<br>
<br>
<br>
<br>&nbsp;&nbsp; 卷13_37 【郊庙歌辞·享太庙乐章·宁和】 
<br>
<br>炎驭失天纲，土德承天命。英猷被寰宇，懿躅隆邦政。 
<br>七德已绥边，九夷咸底定。景化覃遐迩，深仁洽翔泳。
<br>
<br>
<br>
<br>&nbsp;&nbsp; 卷13_38 【郊庙歌辞·享太庙乐章·恭和】 
<br>
<br>礼周三献，乐阕九成。肃承灵福，悚惕兼盈。
<br>
<br>
<br>
<br>&nbsp;&nbsp; 卷13_39 【郊庙歌辞·享太庙乐章·通和】 
<br>
<br>祠容既毕，仙座爰兴。停停凤举，霭霭云升。 
<br>长隆宝运，永锡休征。福覃贻厥，恩被黎蒸。
<br>
<br>
<br>
<br>&nbsp;&nbsp; 卷13_40 【郊庙歌辞·享太庙乐章·昭和】 
<br>
<br>道洽二仪交泰，时休四宇和平。 
<br>环珮肃于庭实，钟石扬乎颂声。
<br>
<br>
<br>
<br>&nbsp;&nbsp; 卷13_41 【郊庙歌辞·享太庙乐章·诚敬】 
<br>
<br>顾惟菲质，忝位椒宫。虔奉蘋藻，肃事神宗。 
<br>敢申诚絜，庶罄深衷。睟容有裕，灵享无穷。
<br>
<br>
<br>
<br>&nbsp;&nbsp; 卷13_42 【郊庙歌辞·享太庙乐章·肃和】 
<br>
<br>月礼已周，云和将变。爰献其醑，载迁其奠。 
<br>明德逾隆，非馨是荐。泽沾动植，仁覃宇县。
<br>
<br>
<br>
<br>&nbsp;&nbsp; 卷13_43 【郊庙歌辞·享太庙乐章·昭感】 
<br>
<br>铿锵韶濩，肃穆神容。洪规赫赫，祠典雍雍。 
<br>已周三献，将乘六龙。虔诚有托，恳志无从。
<br>
<br>
<br>
<br>&nbsp;&nbsp; 卷13_44 【郊庙歌辞·享太庙乐章·永和三章】 
<br>
<br>肃九室，谐八音。歌皇慕，动神心。 
<br>礼宿设，乐妙寻。声明备，祼奠临。
<br>
<br>律迓气，音入玄。依玉几，御黼筵。 
<br>聆忾息，僾周旋。九韶遍，百福传。
<br>
<br>信工祝，永颂声。来祖考，听和平。 
<br>相百辟，贡九瀛。神休委，帝孝成。
<br>
<br>
<br>
<br>&nbsp;&nbsp; 卷13_45 【郊庙歌辞·享太庙乐章·太和】 
<br>
<br>时文圣后，清庙肃邕。致诚勤荐，在貌思恭。 
<br>玉节肆夏，金锵五钟。绳绳云步，穆穆天容。
<br>
<br>
<br>
<br>&nbsp;&nbsp; 卷13_46 【郊庙歌辞·享太庙乐章·肃和】 
<br>
<br>天子享孝，工歌溥将。躬祼郁鬯，乃焚膋芗。 
<br>臭以达阴，声以求阳。奉时烝尝，永代不忘。
<br>
<br>
<br>
<br>&nbsp;&nbsp; 卷13_47 【郊庙歌辞·享太庙乐章·雍和二章】 
<br>
<br>在涤嘉豢，丽碑敬牲。角握之牡，色纯之騂。 
<br>火传阳燧，水溉阴精。太公胖俎，傅说和羹。
<br>
<br>俎豆有馥，粢盛絜丰。亦有和羹，既戒既平。 
<br>鼓钟管磬，肃唱和鸣。皇皇后祖，来我思成。
<br>
<br>
<br>
<br>&nbsp;&nbsp; 卷13_48 【郊庙歌辞·享太庙乐章·文舞】 
<br>
<br>圣谟九德，真言五千。庆集昌胄，符开帝先。 
<br>高文杖钺，克配彼天。三宗握镜，六合涣然。 
<br>帝其承祀，率礼罔愆。图书雾出，日月清悬。 
<br>舞形德类，咏谂功传。黄龙蜿蟺，彩云蹁跹。 
<br>五行气顺，八佾风宣。介此百禄，于皇万年。
<br>
<br>
<br>
<br>&nbsp;&nbsp; 卷13_49 【郊庙歌辞·享太庙乐章·光大舞】 
<br>
<br>肃肃艺祖，滔滔浚源。有雄玉剑，作镇金门。 
<br>玄王贻绪，后稷谋孙。肇禋九庙，四海来尊。
<br>
<br>
<br>
<br>&nbsp;&nbsp; 卷13_50 【郊庙歌辞·享太庙乐章·长发舞】 
<br>
<br>具礼崇德，备乐承风。魏推幢主，周赠司空。 
<br>不行而至，无成有终。神兴王业，天归帝功。
<br>
<br>
<br>
<br>&nbsp;&nbsp; 卷13_51 【郊庙歌辞·享太庙乐章·大政舞】 
<br>
<br>於赫元命，权舆帝文。天齐八柱，地半三分。 
<br>宗庙观德，笙镛乐勋。封唐之兆，成天下君。
<br>
<br>
<br>
<br>&nbsp;&nbsp; 卷13_52 【郊庙歌辞·享太庙乐章·大成舞】 
<br>
<br>帝舞季历，龙圣生昌。后歌有蟜，胎炎孕黄。 
<br>天地合德，日月齐光。肃雍孝享，祚我万方。
<br>
<br>
<br>
<br>&nbsp;&nbsp; 卷13_53 【郊庙歌辞·享太庙乐章·大明舞】 
<br>
<br>赤精乱德，四海困穷。黄旗举义，三灵会同。 
<br>旱望春雨，云披大风。溥天来祭，高祖之功。
<br>
<br>
<br>
<br>&nbsp;&nbsp; 卷13_54 【郊庙歌辞·享太庙乐章·崇德舞】 
<br>
<br>皇合一德，朝宗百神。削平天地，大拯生人。 
<br>上帝配食，单于入臣。戎歌陈舞，晔晔震震。
<br>
<br>
<br>
<br>&nbsp;&nbsp; 卷13_55 【郊庙歌辞·享太庙乐章·钧天舞】 
<br>
<br>高皇迈道，端拱无为。化怀獯鬻，兵赋句骊。 
<br>礼尊封禅，乐盛来仪。合位娲后，同称伏羲。
<br>
<br>
<br>
<br>&nbsp;&nbsp; 卷13_56 【郊庙歌辞·享太庙乐章·大和舞】 
<br>
<br>退居江水，郁起丹陵。礼物还旧，朝章中兴。 
<br>龙图友及，骏命恭膺。鸣球香瓒，大糦是承。
<br>
<br>
<br>
<br>&nbsp;&nbsp; 卷13_57 【郊庙歌辞·享太庙乐章·景云舞】 
<br>
<br>景云霏烂，告我帝符。噫帝冲德，与天为徒。 
<br>笙镛遥远，俎豆虚无。春秋孝献，回复此都。
<br>
<br>
<br>
<br>&nbsp;&nbsp; 卷13_58 【郊庙歌辞·享太庙乐章·福和】 
<br>
<br>备礼用乐，崇亲致尊。诚通慈降，敬彻爱存。献怀称寿， 
<br>啐感承恩。皇帝孝德，子孙千亿。大包天域，长亘不极。
<br>
<br>
<br>
<br>&nbsp;&nbsp; 卷13_59 【郊庙歌辞·享太庙乐章·舒和】 
<br>
<br>六钟翕协六变成，八佾徜徉八风生。
<br>乐九韶兮人神感，美七德兮天地清。
<br>
<br>
<br>
<br>&nbsp;&nbsp; 卷13_60 【郊庙歌辞·享太庙乐章·凯安四章】 
<br>
<br>瑟彼瑶爵，亚惟上公。室如屏气，门不容躬。 
<br>礼殷其本，乐执其中。圣皇永慕，天地幽通。
<br>
<br>礼匝三献，乐遍九成。降循轩陛，仰欷皇情。 
<br>福与仁合，德因孝明。百年神畏，四海风行。
<br>
<br>总总干戚，填填鼓钟。奋扬争气，坐作为容。 
<br>离若鸷鸟，合如战龙。万方观德，肃肃雍雍。
<br>
<br>烈祖顺三灵，文宗威四海。黄钺诛群盗，朱旗扫多罪。 
<br>戢兵天下安，约法人心改。大哉干羽意，长见风云在。
<br>
<br>
<br>
<br>&nbsp;&nbsp; 卷13_61 【郊庙歌辞·享太庙乐章·登歌】 
<br>
<br>止笙磬，撤豆笾。廓无响，窅入玄。主在室，神在天。 
<br>情馀慕，礼罔愆。喜黍稷，屡丰年。
<br>
<br>
<br>
<br>&nbsp;&nbsp; 卷13_62 【郊庙歌辞·享太庙乐章·永和】 
<br>
<br>眇嘉乐，授灵爽。感若来，思如往。休气散，回风上。 
<br>返寂寞，还惚恍。怀灵驾，结空想。
<br>
<br>
<br>
<br>&nbsp;&nbsp; 卷13_63 【郊庙歌辞·享太庙乐章·广运舞】郭子仪 
<br>
<br>於赫皇祖，昭明有融。惟文之德，惟武之功。 
<br>河海静谧，车书混同。虔恭孝飨，穆穆玄风。
<br>
<br>
<br>
<br>&nbsp;&nbsp; 卷13_64 【郊庙歌辞·享太庙乐章·惟新舞】刘晏 
<br>
<br>汉祚惟永，神功中兴。风驱氛祲，天覆黎蒸。 
<br>三光再朗，庶绩其凝。重熙累洽，景命是膺。
<br>
<br>
<br>
<br>&nbsp;&nbsp; 卷13_65 【郊庙歌辞·享太庙乐章·保大舞】郭子仪 
<br>
<br>於穆文考，圣神昭章。肃勺群慝，含光远方。 
<br>万物茂遂，九夷宾王。愔愔云韶，德音不忘。
<br>
<br>
<br>
<br>&nbsp;&nbsp; 卷13_66 【郊庙歌辞·享太庙乐章·文明舞】郑馀庆 
<br>
<br>开邸除暴，时迈勋尊。三元告命，四极骏奔。 
<br>金枝翠叶，辉烛瑶琨。象德亿载，贻庆汤孙。
<br>
<br>
<br>
<br>&nbsp;&nbsp; 卷13_67 【郊庙歌辞·享太庙乐章·大顺舞】郑絪 
<br>
<br>於穆时文，受天明命。允恭玄默，化成理定。 
<br>出震嗣德，应乾传圣。猗欤缉熙，千亿流庆。
<br>
<br>
<br>
<br>&nbsp;&nbsp; 卷13_68 【郊庙歌辞·享太庙乐章·象德舞】段文昌 
<br>
<br>肃肃清庙，登显至德。泽周八荒，兵定四极。 
<br>生物咸遂，群盗灭息。明圣钦承，子孙千亿。
<br>
<br>
<br>
<br>&nbsp;&nbsp; 卷13_69 【郊庙歌辞·享太庙乐章·和宁舞】牛僧孺 
<br>
<br>湜湜颀颀，融昭德辉。不纽不舒，贯成九围。 
<br>武烈文经，敷施当宜。纂尧付启，亿万熙熙。
<br>
<br>
<br>
<br>&nbsp;&nbsp; 卷13_70 【郊庙歌辞·享太庙乐章·大定舞】李回 
<br>
<br>受天明命，敷佑下土。化时以俭，卫文以武。 
<br>氛消夷夏，俗臻往古。亿万斯年，形于律吕。
<br>
<br>
<br>
<br>&nbsp;&nbsp; 卷13_71 【郊庙歌辞·享太庙乐章·宣宗室舞】夏侯孜 
<br>
<br>於铄令主，圣祚重昌。兴起教义，申明典章。 
<br>俗尚素朴，人皆乐康。积德可报，流庆无疆。
<br>
<br>
<br>
<br>&nbsp;&nbsp; 卷13_72 【郊庙歌辞·享太庙乐章·懿宗室舞】萧仿 
<br>
<br>圣祚无疆，庆传乐章。金枝繁茂，玉叶延长。 
<br>海渎常晏，波涛不扬。汪汪美化，垂范今王。
<br>
<br>
<br>
<br>&nbsp;&nbsp; 卷13_73 【郊庙歌辞·享太庙乐章·咸宁舞】 
<br>
<br>於铄丕嗣，惟帝之光。羽籥象德，金石荐祥。 
<br>圣系无极，景命永昌。神降上哲，维天配长。
<br>
<br>
<br>
<br>
<br> 卷14_1 【郊庙歌辞·太清宫乐章·煌煌】 
<br>
<br>煌煌道宫，肃肃太清。礼光尊祖，乐备充庭。 
<br>罄竭诚至，希夷降灵。云凝翠盖，风焰红旌。 
<br>众真以从，九奏初迎。永惟休祐，是锡和平。
<br>
<br>
<br>&nbsp;&nbsp; 卷14_2 【郊庙歌辞·太清宫乐章·冲和】 
<br>
<br>虚无结思，钟磬和音。歌以颂德，香以达心。 
<br>礼殊祼鬯，义感昭临。灵车至止，庆垂愔愔。
<br>
<br>
<br>
<br>&nbsp;&nbsp; 卷14_3 【郊庙歌辞·太清宫乐章·香初上】 
<br>
<br>肃肃我祖，绵绵道宗。至感潜达，灵心暗通。 
<br>云輧御气，芝盖随风。四时禋祀，万国来同。
<br>
<br>
<br>
<br>&nbsp;&nbsp; 卷14_4 【郊庙歌辞·太清宫乐章·再上】 
<br>
<br>仙宗绩道，我李承天。庆深虚极，符光象先。 
<br>俗登仁寿，化阐蟺涓。五千贻范，亿万斯年。
<br>
<br>
<br>
<br>&nbsp;&nbsp; 卷14_5 【郊庙歌辞·太清宫乐章·终上】 
<br>
<br>不宰元功，无为上圣。洪源长发，诞受天命。 
<br>金奏迎真，璇宫展盛。备礼周乐，垂光储庆。
<br>
<br>
<br>
<br>&nbsp;&nbsp; 卷14_6 【郊庙歌辞·太清宫乐章·紫极舞】 
<br>
<br>至道生元气，重圆法混成。无为观大象，冲用体常名。 
<br>仙乐临丹阙，云车出玉京。灵符百代应，瑞节九贞迎。 
<br>宝运开皇极，天临映太清。长垂一德庆，永庇万方宁。
<br>
<br>
<br>
<br>&nbsp;&nbsp; 卷14_7 【郊庙歌辞·太清宫乐章·序入破第一奏】 
<br>
<br>真宗开妙理，冲教统清虚。化演无为日，言昭有象初。 
<br>瑶台肃灵瑞，金阙映仙居。一奏三清乐，长回八景舆。
<br>
<br>
<br>
<br>&nbsp;&nbsp; 卷14_8 【郊庙歌辞·太清宫乐章·第二奏】 
<br>
<br>虚极仙宗本，希夷象帝先。百灵朝太上，万法祖重圆。 
<br>善贷惟冲德，功成谓自然。云门达和气，思用合钧天。
<br>
<br>
<br>
<br>&nbsp;&nbsp; 卷14_9 【郊庙歌辞·太清宫乐章·第三奏】 
<br>
<br>元符传紫极，宝祚启高真。道德先垂裕，冲和已化淳。 
<br>人风齐太古，天瑞叶惟新。仙乐清都上，长明交泰辰。
<br>
<br>
<br>
<br>&nbsp;&nbsp; 卷14_10 【郊庙歌辞·太清宫乐章·登歌】 
<br>
<br>严禋展事，理洁烝尝。皇矣圣祖，德惟馨香。 
<br>盛荐既撤，工歌载扬。大来之庆，降福穰穰。
<br>
<br>
<br>
<br>&nbsp;&nbsp; 卷14_11 【郊庙歌辞·太清宫乐章·真和】 
<br>
<br>玉磬含香，金炉既馥。风驭泠泠，云坛肃肃。 
<br>杳归大象，霈流嘉福。俾宁万邦，无思不服。
<br>
<br>
<br>
<br>&nbsp;&nbsp; 卷14_12 【郊庙歌辞·德明兴圣庙乐章·迎神】 
<br>
<br>元尊九德，佐尧光宅。烈祖太宗，方周作伯。 
<br>响怀霜露，乐变金石。白云清风，仿佛来格。
<br>
<br>
<br>
<br>&nbsp;&nbsp; 卷14_13 【郊庙歌辞·德明兴圣庙乐章·登歌奠币】 
<br>
<br>四时有典，百事来祭。尊祖奉宗，严禋大帝。 
<br>礼先苍璧，奠币黝制。于斯万年，熙成帝系。
<br>
<br>
<br>
<br>&nbsp;&nbsp; 卷14_14 【郊庙歌辞·德明兴圣庙乐章·迎俎】 
<br>
<br>盛牲实俎，涓选休成。鼎煁阳燧，玉盥阴精。 
<br>有飶嘉豆，既和大羹。侑以清乐，细齐人情。
<br>
<br>
<br>
<br>&nbsp;&nbsp; 卷14_15 【郊庙歌辞·德明兴圣庙乐章·德明酌献】 
<br>
<br>清庙奕奕，和乐雍雍。器尊牺象，礼属宗公。 
<br>白水方祼，黄流在中。谟明之德，万古清风。
<br>
<br>
<br>
<br>&nbsp;&nbsp; 卷14_16 【郊庙歌辞·德明兴圣庙乐章·兴圣酌献】 
<br>
<br>閟宫静谧，合乐周张。泰奠始献，百末重觞。 
<br>震澹存诚，庶几迪尝。遥源之祚，天汉灵长。
<br>
<br>
<br>
<br>&nbsp;&nbsp; 卷14_17 【郊庙歌辞·德明兴圣庙乐章·亚献终献】 
<br>
<br>惟清惟肃，靡闻靡见。举备九成，俯终三献。 
<br>庆彰曼寿，胙彻嘉荐。瘗玉埋牲，礼神斯遍。
<br>
<br>
<br>
<br>&nbsp;&nbsp; 卷14_18 【郊庙歌辞·德明兴圣庙乐章·送神】 
<br>
<br>元精回复，灵贶繁滋。风洒兰路，云摇桂旗。 
<br>高丘缅邈，凉部逶迟。瞻望靡及，缠绵永思。
<br>
<br>
<br>
<br>&nbsp;&nbsp; 卷14_19 【郊庙歌辞·仪坤庙乐章·永和】徐彦伯 
<br>
<br>猗若清庙，肃肃荧荧。国荐严祀，坤兴淑灵。 
<br>有几在室，有乐在庭。临兹孝享，百禄惟宁。
<br>
<br>
<br>
<br>&nbsp;&nbsp; 卷14_20 【郊庙歌辞·仪坤庙乐章·金奏（一本无此章）】 
<br>
<br>阴灵曜祉，轩曜降精。祥符淑气，庆集柔明。 
<br>瑶俎既列，雕桐发声。徽猷永远，比德皇英。
<br>
<br>
<br>
<br>&nbsp;&nbsp; 卷14_21 【郊庙歌辞·仪坤庙乐章·太和】丘说 
<br>
<br>孝哉我后，冲乎乃圣。道映重华，德辉文命。 
<br>慕深视箧，情殷抚镜。万国移风，兆人承庆。
<br>
<br>
<br>
<br>&nbsp;&nbsp; 卷14_22 【郊庙歌辞·仪坤庙乐章·肃和】张齐贤 
<br>
<br>祼圭既濯，郁鬯既陈。画幕云举，黄流玉醇。 
<br>仪充献酌，礼盛众禋。地察惟孝，愉焉飨亲。
<br>
<br>
<br>
<br>&nbsp;&nbsp; 卷14_23 【郊庙歌辞·仪坤庙乐章·雍和】郑善玉 
<br>
<br>酌郁既灌，芗萧方爇。笾豆静器，簠簋芬飶。 
<br>鱼腊荐美，牲牷表洁。是戢是将，载迎载列。
<br>
<br>
<br>
<br>&nbsp;&nbsp; 卷14_24 【郊庙歌辞·仪坤庙乐章·昭升】薛稷 
<br>
<br>阳灵配德，阴魄昭升。尧坛凤下，汉室龙兴。 
<br>伣天作对，前旒是凝。化行南国，道盛西陵， 
<br>造舟集灌，无德而称。我粢既絜，我醴既澄。 
<br>阴阴灵庙，光灵若凭。德馨惟享，孝思烝烝。
<br>
<br>
<br>
<br>&nbsp;&nbsp; 卷14_25 【郊庙歌辞·仪坤庙乐章·坤贞】 
<br>
<br>乾道既亨，坤元以贞。肃雍攸在，辅佐斯成。 
<br>外睦九族，内光一庭。克生睿哲，祚我休明。 
<br>钦若徽范，悠哉淑灵。建兹清宫，于彼上京。 
<br>缩茅以献，絜秬惟馨。实受其福，期乎亿龄。
<br>
<br>
<br>
<br>&nbsp;&nbsp; 卷14_26 【郊庙歌辞·仪坤庙乐章·寿和】徐坚 
<br>
<br>於穆清庙，肃雍严祀。合福受釐，介以繁祉。
<br>
<br>
<br>
<br>&nbsp;&nbsp; 卷14_27 【郊庙歌辞·仪坤庙乐章·舒和】胡雄 
<br>
<br>送文迎武递参差，一始一终光圣仪。
<br>四海生人歌有庆，千龄孝享肃无亏。
<br>
<br>
<br>
<br>&nbsp;&nbsp; 卷14_28 【郊庙歌辞·仪坤庙乐章·安和】刘子玄 
<br>
<br>妙算申帷幄，神谋及庙庭。两阶文物备，七德武功成。 
<br>校猎长杨苑，屯军细柳营。将军献凯入，歌舞溢重城。
<br>
<br>
<br>
<br>&nbsp;&nbsp; 卷14_29 【郊庙歌辞·仪坤庙乐章·雍和】员半千 
<br>
<br>孝享云毕，惟彻有章。云感玄羽，风凄素商。 
<br>瞻望神座，祗恋匪遑。礼终乐阕，肃雍锵锵。
<br>
<br>
<br>
<br>&nbsp;&nbsp; 卷14_30 【郊庙歌辞·仪坤庙乐章·永和】祝钦明 
<br>
<br>閟宫实实，清庙微微。降格无象，馨香有依。 
<br>式昭纂庆，方融嗣徽。明禋是享，神保聿归。
<br>
<br>
<br>
<br>&nbsp;&nbsp; 卷14_31 【郊庙歌辞·仪坤庙乐章·迎神】 
<br>
<br>月灵降德，坤元授光。娥英比秀，任姒均芳。 
<br>瑶台荐祉，金屋延祥。迎神有乐，歆此嘉芗。
<br>
<br>
<br>
<br>&nbsp;&nbsp; 卷14_32 【郊庙歌辞·仪坤庙乐章·送神】 
<br>
<br>玉帛仪大，金丝奏广。灵应有孚，冥征不爽。 
<br>降彼休福，歆兹禋享。送乐有章，神麾其上。
<br>
<br>
<br>
<br>&nbsp;&nbsp; 卷14_33 【郊庙歌辞·昭德皇后庙乐章·永和】 
<br>
<br>穆清庙，荐严禋。昭礼备，和乐新。 
<br>望灵光，集元辰。祚无极，享万春。
<br>
<br>
<br>
<br>&nbsp;&nbsp; 卷14_34 【郊庙歌辞·昭德皇后庙乐章·肃和】 
<br>
<br>诚心达，娱乐分。升箫膋，郁氛氲。 
<br>茅既缩，鬯既薰。后来思，福如云。
<br>
<br>
<br>
<br>&nbsp;&nbsp; 卷14_35 【郊庙歌辞·昭德皇后庙乐章·雍和】 
<br>
<br>我将我享，尽明而诚。载芬黍稷，载涤牺牲。 
<br>懿矣元良，万邦以贞。心乎爱敬，若睹容声。
<br>
<br>
<br>
<br>&nbsp;&nbsp; 卷14_36 【郊庙歌辞·昭德皇后庙乐章·坤元】 
<br>
<br>於穆先后，丽圣称崇。母临万宇，道被六宫。 
<br>昌时协庆，理内成功。殷荐明德，传芳国风。
<br>
<br>
<br>
<br>&nbsp;&nbsp; 卷14_37 【郊庙歌辞·昭德皇后庙乐章·寿和】 
<br>
<br>工祝致告，徽音不遐。酒醴咸旨，馨香具嘉。 
<br>受釐献祉，永庆邦家。
<br>
<br>
<br>
<br>&nbsp;&nbsp; 卷14_38 【郊庙歌辞·昭德皇后庙乐章·舒和】 
<br>
<br>金枝羽部彻清歌，瑶台肃穆笙磬罗。
<br>谐音遍响合明意，万类昭融灵应多。
<br>
<br>
<br>
<br>&nbsp;&nbsp; 卷14_39 【郊庙歌辞·昭德皇后庙乐章·凯安】 
<br>
<br>辰位列四星，帝功参十乱。进贤勤内辅，扈跸清多难。 
<br>承天厚载均，并耀宵光灿。留徽蔼前躅，万古披图焕。
<br>
<br>
<br>
<br>&nbsp;&nbsp; 卷14_40 【郊庙歌辞·昭德皇后庙乐章·雍和】 
<br>
<br>公尸既起，享礼载终。称歌进彻，尽敬繇衷。 
<br>泽流惠下，大小咸同。
<br>
<br>
<br>
<br>&nbsp;&nbsp; 卷14_41 【郊庙歌辞·昭德皇后庙乐章·永和】 
<br>
<br>昭事终，幽享馀。移月御，返仙居。 
<br>璇庭寂，灵幄虚。顾裴回，感皇储。
<br>
<br>
<br>
<br>
<br>
<br>
<br> 卷15_1 【郊庙歌辞·让皇帝庙乐章·迎神】李舒 
<br>
<br>皇矣天宗，德先王季。因心则友，克让以位。 
<br>爰命有司，式遵前志。神其降灵，昭飨祀事。
<br>
<br>
<br>&nbsp;&nbsp; 卷15_2 【郊庙歌辞·让皇帝庙乐章·奠币】李舒 
<br>
<br>惟帝时若，去而上仙。祀用商舞，乐备宫悬。 
<br>白璧加荐，玄纁告虔。子孙拜后，承兹吉蠲。
<br>
<br>
<br>
<br>&nbsp;&nbsp; 卷15_3 【郊庙歌辞·让皇帝庙乐章·迎俎】李舒 
<br>
<br>祀盛体荐，礼协粢盛。方周假庙，用鲁纯牲。 
<br>捧彻祗敬，击拊和鸣。受釐归胙，既戒而平。
<br>
<br>
<br>
<br>&nbsp;&nbsp; 卷15_4 【郊庙歌辞·让皇帝庙乐章·酌献】李舒 
<br>
<br>八音具举，三寿既盥。洁兹宗彝，瑟彼圭瓒。 
<br>兰肴重错，椒醑飘散。降胙维城，永为藩翰。
<br>
<br>
<br>
<br>&nbsp;&nbsp; 卷15_5 【郊庙歌辞·让皇帝庙乐章·亚献终献】李舒 
<br>
<br>秩礼有序，和音既同。九仪不忒，三揖将终。 
<br>孝感藩后，相维辟公。四时之典，永永无穷。
<br>
<br>
<br>
<br>&nbsp;&nbsp; 卷15_6 【郊庙歌辞·让皇帝庙乐章·送神】李舒 
<br>
<br>奠献已事，昏昕载分。风摇雨散，灵卫絪缊。 
<br>龙驾帝服，上腾五云。泮宫复閟，寂寞无闻。
<br>
<br>
<br>
<br>&nbsp;&nbsp; 卷15_7 【郊庙歌辞·享隐太子庙乐章·诚和】 
<br>
<br>道閟鹤关，运缠鸠里。门集大命，俾歆嘉祀。 
<br>礼亚六瑚，诚殚二簋。有诚颙若，神斯戾止。
<br>
<br>
<br>
<br>&nbsp;&nbsp; 卷15_8 【郊庙歌辞·享隐太子庙乐章·肃和】 
<br>
<br>岁肇春宗，乾开震长。瑶山既寂，戾园斯享。 
<br>玉肃其事，物昭其象。弦诵成风，笙歌合响。
<br>
<br>
<br>
<br>&nbsp;&nbsp; 卷15_9 【郊庙歌辞·享隐太子庙乐章·雍和】 
<br>
<br>明典肃陈，神居邃启。春伯联事，秋官相礼。 
<br>有来雍雍，登歌济济。缅维主鬯，庶歆芳醴。
<br>
<br>
<br>
<br>&nbsp;&nbsp; 卷15_10 【郊庙歌辞·享隐太子庙乐章·舒和】 
<br>
<br>三县已判歌钟列，六佾将开羽鏚分。
<br>尚想燕飞来蔽日，终疑鹤影降凌云。
<br>
<br>
<br>
<br>&nbsp;&nbsp; 卷15_11 【郊庙歌辞·享隐太子庙乐章·凯安】 
<br>
<br>天步昔将开，商郊初欲践。抚戎金阵廓，贰极瑶图阐。 
<br>鸡戟遂崇仪，龙楼期好善。弄兵隳震业，启圣隆嗣典。
<br>
<br>
<br>
<br>&nbsp;&nbsp; 卷15_12 【郊庙歌辞·隐太子庙乐章·迎神】 
<br>
<br>苍震有位，黄离蔽明。江充祸结，戾据灾成。 
<br>衔冤昔痛，赠典今荣。享灵有秩，奉乐以迎。
<br>
<br>
<br>
<br>&nbsp;&nbsp; 卷15_13 【郊庙歌辞·隐太子庙乐章·送神】 
<br>
<br>皇情悼往，祀议增设。钟鼓铿锵，羽旄昭晰。 
<br>掌礼云备，司筵告彻。乐以送神，灵其鉴阕。
<br>
<br>
<br>
<br>&nbsp;&nbsp; 卷15_14 【郊庙歌辞·享章怀太子庙乐章·迎神】 
<br>
<br>副君昭象，道应黄离。铜楼备德，玉裕成规。 
<br>仙气霭霭，灵从师师。前驱戾止，控鹤来仪。
<br>
<br>
<br>
<br>&nbsp;&nbsp; 卷15_15 【郊庙歌辞·享章怀太子庙乐章·登歌酌鬯】 
<br>
<br>忠孝本著，羽翼先成。寝门昭德，驰道为程。 
<br>币帛有典，容卫无声。司存既肃，庙享惟清。
<br>
<br>
<br>
<br>&nbsp;&nbsp; 卷15_16 【郊庙歌辞·享章怀太子庙乐章·迎俎酌献】 
<br>
<br>通三锡胤，明两承英。太山比赫，伊水闻笙。 
<br>宗祧是寄，礼乐其亨。嘉辰荐俎，以发声明。
<br>
<br>
<br>
<br>&nbsp;&nbsp; 卷15_17 【郊庙歌辞·享章怀太子庙乐章·送文舞迎武舞】 
<br>
<br>羽籥崇文礼以毕，干鏚奋武事将行。
<br>用舍繇来其有致，壮志宣威乐太平。
<br>
<br>
<br>
<br>&nbsp;&nbsp; 卷15_18 【郊庙歌辞·享章怀太子庙乐章·武舞作】 
<br>
<br>绿林炽炎历，黄虞格有苗。沙尘惊塞外，帷幄命嫖姚。 
<br>七德干戈止，三边云雾消。宝祚长无极，歌舞盛今朝。
<br>
<br>
<br>
<br>&nbsp;&nbsp; 卷15_19 【郊庙歌辞·享懿德太子庙乐章·迎神】 
<br>
<br>甲观昭祥，画堂升位。礼绝群后，望尊储贰。 
<br>启诵惭德，庄丕掩粹。伊浦凤翔，缑峰鹤至。
<br>
<br>
<br>
<br>&nbsp;&nbsp; 卷15_20 【郊庙歌辞·享懿德太子庙乐章·登歌酌鬯】 
<br>
<br>誉阐元储，寄崇明两。玉裕虽晦，铜楼可想。 
<br>弦诵辍音，笙歌罢响。币帛言设，礼容无爽。
<br>
<br>
<br>
<br>&nbsp;&nbsp; 卷15_21 【郊庙歌辞·享懿德太子庙乐章·迎俎酌献】 
<br>
<br>雍雍盛典，肃肃灵祠。宾天有圣，对日无期。 
<br>飘飖羽服，掣曳云旗。眷言主鬯，心乎怆兹。
<br>
<br>
<br>
<br>&nbsp;&nbsp; 卷15_22 【郊庙歌辞·享懿德太子庙乐章·送文舞迎武舞】 
<br>
<br>八音协奏陈金石，六佾分行整礼容。
<br>沧溟赴海还称少，素月开轮即是重。
<br>
<br>
<br>
<br>&nbsp;&nbsp; 卷15_23 【郊庙歌辞·享懿德太子庙乐章·武舞作】 
<br>
<br>隋季昔云终，唐年初启圣。纂戎将禁暴，崇儒更敷政。 
<br>威略静三边，仁恩覃万姓。
<br>
<br>
<br>
<br>&nbsp;&nbsp; 卷15_24 【郊庙歌辞·享节愍太子庙乐章·迎神】 
<br>
<br>储后望崇，元良寄切。寝门是仰，驰道不绝。 
<br>仙袂云会，灵旗电晰。煌煌而来，礼物攸设。
<br>
<br>
<br>
<br>&nbsp;&nbsp; 卷15_25 【郊庙歌辞·享节愍太子庙乐章·登歌酌鬯】 
<br>
<br>灼灼重明，仰承元首。既贤且哲，惟孝与友。 
<br>惟孝虽遥，灵规不朽。礼因诚致，备絜玄酒。
<br>
<br>
<br>
<br>&nbsp;&nbsp; 卷15_26 【郊庙歌辞·享节愍太子庙乐章·迎俎酌献】 
<br>
<br>嘉荐有典，至诚莫骞。画梁云亘，雕俎星连。 
<br>乐器周列，礼容备宣。依稀如在，若未宾天。
<br>
<br>
<br>
<br>&nbsp;&nbsp; 卷15_27 【郊庙歌辞·享节愍太子庙乐章·送文舞出迎武舞入】 
<br>
<br>邕邕阐化凭文德，赫赫宣威藉武功。
<br>既执羽旄先拂吹，还持玉鏚更挥空。
<br>
<br>
<br>
<br>&nbsp;&nbsp; 卷15_28 【郊庙歌辞·享节愍太子庙乐章·武舞作】 
<br>
<br>武德谅雍雍，由来扫寇戎。剑光挥作电，旗影列成虹。 
<br>雾廓三边静，波澄四海同。睿图今已盛，相共舞皇风。
<br>
<br>
<br>
<br>&nbsp;&nbsp; 卷15_29 【郊庙歌辞·享文敬太子庙乐章·请神】许孟容 
<br>
<br>觞牢具品，管磬有节。祝道夤恭，神仪昭晰。 
<br>桐圭早贵，象辂追设。声达乐成，降歆丰洁。
<br>
<br>
<br>
<br>&nbsp;&nbsp; 卷15_30 【郊庙歌辞·享文敬太子庙乐章·登歌】陈京 
<br>
<br>歌以德发，声以乐贵。乐善名存，追仙礼异。 
<br>鸾旌拱修，凤鸣合吹。神听皇慈，仲月皆至。
<br>
<br>
<br>
<br>&nbsp;&nbsp; 卷15_31 【郊庙歌辞·享文敬太子庙乐章·迎俎酌献】冯伉 
<br>
<br>撰日瞻景，诚陈乐张。礼容秩秩，羽舞煌煌。 
<br>肃将涤濯，祗荐芬芳。永锡繁祉，思深飨尝。
<br>
<br>
<br>
<br>&nbsp;&nbsp; 卷15_32 【郊庙歌辞·享文敬太子庙乐章·送文舞迎武舞】 
<br>
<br>干旄羽籥相亏蔽，一进一退殊行缀。
<br>昔献三雍盛礼容，今陈六佾崇仪制。
<br>
<br>
<br>
<br>&nbsp;&nbsp; 卷15_33 【郊庙歌辞·享文敬太子庙乐章·亚献终献】崔邠 
<br>
<br>醴齐泛尊彝，轩县动干戚。入室僾如在，升阶虔所历。 
<br>奋疾合威容，定利舒皦绎。方崇庙貌礼，永被君恩锡。
<br>
<br>
<br>
<br>&nbsp;&nbsp; 卷15_34 【郊庙歌辞·享文敬太子庙乐章·送神】崔邠 
<br>
<br>三献具举，九旗将旋。追劳表德，罢享宾天。 
<br>风引仙管，堂虚画筵。芳馨常在，瞻望悠然。
<br>
<br>
<br>
<br>&nbsp;&nbsp; 卷15_35 【郊庙歌辞·享惠昭太子庙乐章·请神】归登 
<br>
<br>嘉荐既陈，祀事孔明。闲歌在堂，万舞在庭。 
<br>外则尽物，内则尽诚。凤笙如闻，歌其洁精。
<br>
<br>
<br>
<br>&nbsp;&nbsp; 卷15_36 【郊庙歌辞·享惠昭太子庙乐章·登歌】杜羔 
<br>
<br>因心克孝，位震遗芬。宾天道茂，轸怀气分。 
<br>发祗乃祀，咳叹如闻。二歌斯升，以咏德薰。
<br>
<br>
<br>
<br>&nbsp;&nbsp; 卷15_37 【郊庙歌辞·享惠昭太子庙乐章·迎俎酌献】李逢吉 
<br>
<br>既洁酒醴，聿陈熟腥。肃将震念，昭格储灵。 
<br>展矣礼典，薰然德馨。愔愔管磬，亦具是听。
<br>
<br>
<br>
<br>&nbsp;&nbsp; 卷15_38 【郊庙歌辞·享惠昭太子庙乐章·送文舞出迎武舞入】孟简 
<br>
<br>喧喧金石容既缺，肃肃羽驾就行列。
<br>缑山遗响昔所闻，庙庭进旅今攸设。
<br>
<br>
<br>
<br>&nbsp;&nbsp; 卷15_39 【郊庙歌辞·享惠昭太子庙乐章·亚献终献】裴度 
<br>
<br>重轮始发祥，齿胄方兴学。冥然升紫府，铿尔荐清乐。 
<br>奠斝致馨香，在庭纷羽籥。礼成神既醉，仿佛缑山鹤。
<br>
<br>
<br>
<br>&nbsp;&nbsp; 卷15_40 【郊庙歌辞·享惠昭太子庙乐章·送神】王涯 
<br>
<br>威仪毕陈，备乐将阕。苞茅酒缩，膋萧香彻。 
<br>宫臣展事，肃雍在列。迎精送往，厥鉴昭晰。
<br>
<br>
<br>
<br>&nbsp;&nbsp; 卷15_41 【郊庙歌辞·武后崇先庙乐章（载《本集》）】 
<br>
<br>先德谦撝冠昔，严规节素超今。奉国忠诚每竭， 
<br>承家至孝纯深。追崇惧乖尊意，显号恐玷徽音。 
<br>既迫王公屡请，方乃俯遂群心。有限无由展敬， 
<br>奠醑每阙亲斟。大礼虔申典册，蘋藻敬荐翘襟。
<br>
<br>
<br>
<br>&nbsp;&nbsp; 卷15_42 【郊庙歌辞·褒德庙乐章·昭德】 
<br>
<br>道赫梧宫，悲盈蒿里。爰赐徽烈，载敷嘉祀。 
<br>享洽四时，规陈二簋。灵应昭格，神其戾止。
<br>
<br>
<br>
<br>&nbsp;&nbsp; 卷15_43 【郊庙歌辞·褒德庙乐章·进德】 
<br>
<br>涂山懿戚，妫汭崇姻。祠筵肇启，祭典方申。 
<br>礼以备物，乐以感神。用隆敦叙，载穆彝伦。
<br>
<br>
<br>
<br>&nbsp;&nbsp; 卷15_44 【郊庙歌辞·褒德庙乐章·褒德】 
<br>
<br>家著累仁，门昭积善。瑶篚既列，金县式展。
<br>
<br>
<br>
<br>&nbsp;&nbsp; 卷15_45 【郊庙歌辞·褒德庙乐章·武舞作】 
<br>
<br>昭昭竹殿开，奕奕兰宫启。懿范隆丹掖，殊荣辟朱邸。 
<br>六佾荐徽容，三簋陈芳醴。万石覃贻厥，分珪崇祖祢。
<br>
<br>
<br>
<br>&nbsp;&nbsp; 卷15_46 【郊庙歌辞·褒德庙乐章·彰德】 
<br>
<br>名隆五岳，秩映三台。严祠已备，睟影方回。
<br>
<br>
<br>
<br>&nbsp;&nbsp; 卷15_47 【舞曲歌辞·功成庆善乐舞词】 
<br>
<br>寿丘惟旧迹，酆邑乃前基。粤余承累圣，悬弧亦在兹。 
<br>弱龄逢运改，提剑郁匡时。指麾八荒定，怀柔万国夷。 
<br>梯山盛入款，驾海亦来思。单于陪武帐，日逐卫文lq。 
<br>端扆朝四岳，无为任百司。霜节明秋景，轻冰结水湄。 
<br>芸黄遍原隰，禾颖积京坻。共乐还谯宴，欢此大风诗。
<br>
<br>
<br>
<br>&nbsp;&nbsp; 卷15_48 【舞曲歌辞·中和乐舞词】 
<br>
<br>芳岁肇佳节，物华当仲春。乾坤既昭泰，烟景含氤氲。 
<br>德浅荷玄贶，乐成思治人。前庭列钟鼓，广殿延群臣。 
<br>八卦随舞意，五音转曲新。顾非咸池奏，庶协南风薰。 
<br>式宴礼所重，浃欢情必均。同和谅在兹，万国希可亲。
<br>
<br>
<br>
<br>&nbsp;&nbsp; 卷15_49 【舞曲歌辞·凯乐歌辞·破阵乐】 
<br>
<br>受律辞元首，相将讨叛臣。咸歌破阵乐，共赏太平人。
<br>
<br>
<br>
<br>&nbsp;&nbsp; 卷15_50 【舞曲歌辞·凯乐歌辞·应圣期】 
<br>
<br>圣德期昌运，雍熙万宇清。乾坤资化育，海岳共休明。 
<br>辟土欣耕稼，销戈遂偃兵。殊方歌帝泽，执贽驾升平。
<br>
<br>
<br>
<br>&nbsp;&nbsp; 卷15_51 【舞曲歌辞·凯乐歌辞·贺圣欢】 
<br>
<br>四海皇风被，千年德水清。戎衣更不著，今日告功成。
<br>
<br>
<br>
<br>&nbsp;&nbsp; 卷15_52 【舞曲歌辞·凯乐歌辞·君臣同庆乐】 
<br>
<br>主圣开昌历，臣忠奉大猷。君看偃革后，便是太平秋。
<br>
<br>
<br>
<br>
<br>
<br>&nbsp;&nbsp;卷16_1 【郊庙歌辞·梁郊祀乐章·庆和】赵光逢 
<br>
<br>就阳位，升圆丘。佩双玉，御大裘。 
<br>膺天命，拥神休。万灵感，百禄遒。
<br>
<br>秉黄钺，建朱旗。震八表，清二仪。 
<br>帝业显，王道夷。受景命，启皇基。
<br>
<br>开九门，怀百神。通肸蚃，接氤氲。 
<br>明粢荐，广乐陈。奠嘉璧，燎芳薪。
<br>
<br>膺宝图，执左契。德应天，圣飨帝。 
<br>荐表衷，荷灵惠。寿万年，祚百世。
<br>
<br>惟德动天，有感必通。秉兹一德，禋于六宗。 
<br>钦夤宝命，恭肃礼容。来顾来享，永穆皇风。
<br>
<br>天惟佑德，辟乃奉天。交感斯在，昭事罔愆。 
<br>岁功已就，王道无偏。于焉报本，是用告虔。
<br>
<br>
<br>&nbsp;&nbsp; 卷16_2 【郊庙歌辞·梁郊祀乐章·庆顺】 
<br>
<br>圣皇戾止，天步舒迟。乾乾睿相，穆穆皇仪。 
<br>进退必肃，陟降是祗。六变克协，万灵协随。
<br>
<br>
<br>
<br>&nbsp;&nbsp; 卷16_3 【郊庙歌辞·梁郊祀乐章·庆平】 
<br>
<br>天命降鉴，帝德惟馨。享祀不忒，礼容孔明。 
<br>奠璧布币，荐神献精。神祐以答，敷锡永宁。
<br>
<br>
<br>
<br>&nbsp;&nbsp; 卷16_4 【郊庙歌辞·梁郊祀乐章·庆肃】张衮 
<br>
<br>笾豆簠簋，黍稷非馨。懿兹彝器，厥德惟明。 
<br>金石匏革，以和以平。繇此无体，期乎永宁。
<br>
<br>
<br>
<br>&nbsp;&nbsp; 卷16_5 【郊庙歌辞·梁郊祀乐章·庆熙】 
<br>
<br>哲后躬享，旨酒斯陈。王恭无斁，严祀维夤。 
<br>皇祖以配，大孝以振。宜锡景福，永休下民。
<br>
<br>
<br>
<br>&nbsp;&nbsp; 卷16_6 【郊庙歌辞·梁郊祀乐章·庆隆】 
<br>
<br>恭祀上帝，于国之阳。爵醴是荷，鸿基永昌。
<br>
<br>
<br>
<br>&nbsp;&nbsp; 卷16_7 【郊庙歌辞·梁郊祀乐章·庆融】 
<br>
<br>道和气兮袭氤氲，宣皇规兮彰圣神。
<br>服遐裔兮敷质文，格苗扈兮息烟尘。
<br>
<br>
<br>
<br>&nbsp;&nbsp; 卷16_8 【郊庙歌辞·梁郊祀乐章·庆休】 
<br>
<br>大业来四夷，仁风和万国。白日体无私，皇天辅有德。 
<br>七旬罪已服，六月师方克。伟哉帝道隆，终始常作则。
<br>
<br>
<br>
<br>&nbsp;&nbsp; 卷16_9 【郊庙歌辞·梁郊祀乐章·庆和】 
<br>
<br>烟燎升，礼容彻。诚感达，人神悦。 
<br>灵贶彰，圣情结。玉座寂，金炉歇。
<br>
<br>
<br>
<br>&nbsp;&nbsp; 卷16_10 【郊庙歌辞·周郊祀乐章·昭顺乐】 
<br>
<br>五兵勿用，万国咸安。告功圆盖，受命云坛。 
<br>乐鸣凤律，礼备鸡竿。神光欲降，众目遐观。
<br>
<br>
<br>
<br>&nbsp;&nbsp; 卷16_11 【郊庙歌辞·周郊祀乐章·治顺乐】 
<br>
<br>羽卫离丹阙，金轩赴泰坛。珠旗明月色，玉佩晓霜寒。 
<br>黼黻龙衣备，琮璜宝器完。百神将受职，宗社保长安。
<br>
<br>
<br>
<br>&nbsp;&nbsp; 卷16_12 【郊庙歌辞·周郊祀乐章·感顺乐】 
<br>
<br>明君陈大礼，展币祀圆丘。雅乐声齐发，祥云色正浮。
<br>
<br>
<br>
<br>&nbsp;&nbsp; 卷16_13 【郊庙歌辞·周郊祀乐章·禋顺乐】 
<br>
<br>黄彝将献，特牲预迎。既修昭事，潜达明诚。
<br>
<br>
<br>
<br>&nbsp;&nbsp; 卷16_14 【郊庙歌辞·周郊祀乐章·福顺乐】 
<br>
<br>相承五运，取法三才。大礼爰展，率土咸来。 
<br>卿云秘室，甘泉宝台。象樽初酌，受福不回。
<br>
<br>
<br>
<br>&nbsp;&nbsp; 卷16_15 【郊庙歌辞·周郊祀乐章·福顺乐】 
<br>
<br>昊天成命，邦国盛仪。多士齐列，六龙载驰。 
<br>坛升泰一，乐奏咸池。高明祚德，永致昌期。
<br>
<br>
<br>
<br>&nbsp;&nbsp; 卷16_16 【郊庙歌辞·周郊祀乐章·福顺乐】 
<br>
<br>上天垂景贶，哲后举鸾觞。明德今方祚，邦家万世昌。
<br>
<br>
<br>
<br>&nbsp;&nbsp; 卷16_17 【郊庙歌辞·周郊祀乐章·忠顺乐】 
<br>
<br>木铎敷音文德昌，朱干成列武功彰。
<br>雷鼗鹭羽今休用，玉鏚相参正发扬。
<br>
<br>
<br>
<br>&nbsp;&nbsp; 卷16_18 【郊庙歌辞·周郊祀乐章·武舞乐】 
<br>
<br>圭瓒方陈礼，干旄乃象功。成文非羽籥，猛势若罴熊。
<br>
<br>
<br>
<br>&nbsp;&nbsp; 卷16_19 【郊庙歌辞·周郊祀乐章·昭顺乐】 
<br>
<br>云门孤竹，苍璧黄琮。既祀天地，克配祖宗。 
<br>虔修盛礼，仰答玄功。神归碧落，神降无穷。
<br>
<br>
<br>
<br>&nbsp;&nbsp; 卷16_20 【郊庙歌辞·梁太庙乐舞辞·开平舞】 
<br>
<br>黍稷馨，醴z0清。牲牷洁，金石铿。
<br>恭祀事，结皇情。神来格，歌颂声。
<br>
<br>
<br>
<br>&nbsp;&nbsp; 卷16_11 【郊庙歌辞·梁太庙乐舞辞·皇帝行】 
<br>
<br>莫高者天，攀跻弗克。隮天有方，累仁积德。 
<br>祖宗隆之，子孙履之。配天明祀，永永孝思。
<br>
<br>
<br>
<br>&nbsp;&nbsp; 卷16_12 【郊庙歌辞·梁太庙乐舞辞·帝盥】 
<br>
<br>庄肃莅事，周旋礼容。祼鬯严洁，穆穆雍雍。
<br>
<br>
<br>
<br>&nbsp;&nbsp; 卷16_13 【郊庙歌辞·梁太庙乐舞辞·登歌】 
<br>
<br>於赫我皇，建中立极。动以武功，静以文德。 
<br>昭事上帝，欢心万国。大报严禋，四海述职。
<br>
<br>
<br>
<br>&nbsp;&nbsp; 卷16_14 【郊庙歌辞·梁太庙乐舞辞·大合舞】 
<br>
<br>於穆皇祖，浚哲雍熙。美溢中夏，化被南陲。 
<br>后稷累德，公刘创基。肇兴九庙，乐合来仪。
<br>
<br>
<br>
<br>&nbsp;&nbsp; 卷16_15 【郊庙歌辞·梁太庙乐舞辞·象功舞】 
<br>
<br>天地合德，睿圣昭彰。累赠太傅，俄登魏王。 
<br>雄名不朽，奕叶而光。建国之兆，君临万方。
<br>
<br>
<br>
<br>&nbsp;&nbsp; 卷16_16 【郊庙歌辞·梁太庙乐舞辞·来仪舞】 
<br>
<br>於赫帝命，应天顺人。亭育品汇，宾礼百神。 
<br>洪基永固，景命惟新。肃恭孝享，祚我生民。
<br>
<br>
<br>
<br>&nbsp;&nbsp; 卷16_17 【郊庙歌辞·梁太庙乐舞辞·昭德舞】 
<br>
<br>肃肃文考，源浚派长。汉称诞季，周实生昌。 
<br>奄有四海，超彼百王。笙镛迭奏，礼物荧煌。
<br>
<br>
<br>
<br>&nbsp;&nbsp; 卷16_18 【郊庙歌辞·梁太庙乐舞辞·饮福】 
<br>
<br>戛玉摐金永颂声，檿丝孤竹和且清。
<br>灵歆醉止牺象盈，自天降福千万龄。
<br>
<br>
<br>
<br>&nbsp;&nbsp; 卷16_19 【郊庙歌辞·梁太庙乐舞辞·撤豆】 
<br>
<br>笙镛洋洋，庭燎煌煌。明星有烂，祝史下堂。 
<br>笾豆斯撤，礼容有章。克勤克俭，无怠无荒。
<br>
<br>
<br>
<br>&nbsp;&nbsp; 卷16_20 【郊庙歌辞·梁太庙乐舞辞·送神】 
<br>
<br>其降无从，其往无踪。黍稷非馨，有感必通。 
<br>赫奕令德，仿佛睟容。再拜慌忽，遐想昊穹。
<br>
<br>
<br>
<br>&nbsp;&nbsp; 卷16_21 【郊庙歌辞·后唐宗庙乐舞辞·昭德舞】 
<br>
<br>懿彼明德，赫赫煌煌。名高阃域，功著旂常。 
<br>道符休泰，运叶祺祥。庆传万祀，以播耿光。
<br>
<br>
<br>
<br>&nbsp;&nbsp; 卷16_22 【郊庙歌辞·后唐宗庙乐舞辞·文明舞】 
<br>
<br>帝业光扬，皇图翕赫。圣德孔彰，神功不测。 
<br>信及豚鱼，恩沾动植。懿范鸿名，传之万亿。
<br>
<br>
<br>
<br>&nbsp;&nbsp; 卷16_23 【郊庙歌辞·后唐宗庙乐舞辞·应天舞】 
<br>
<br>晋国肇兴，雄图再固。黼黻帝道，金玉王度。 
<br>皇天无亲，惟德是辅。载诞英明，永光圣祚。
<br>
<br>
<br>
<br>&nbsp;&nbsp; 卷16_24 【郊庙歌辞·后唐宗庙乐舞辞·永平舞】 
<br>
<br>庆传瓒祚，位正瑶图。功宣四海，化被八区。 
<br>静彰帝道，动合乾符。千秋万祀，永荷昭苏。
<br>
<br>
<br>
<br>&nbsp;&nbsp; 卷16_25 【郊庙歌辞·后唐宗庙乐舞辞·武成舞】 
<br>
<br>艰难王业，返正皇唐。先天再造，却日重光。 
<br>汉绍世祖，夏资少康。功成德茂，率祀无疆。
<br>
<br>
<br>
<br>&nbsp;&nbsp; 卷16_26 【郊庙歌辞·后唐宗庙乐舞辞·雍熙舞】 
<br>
<br>仁君御宇，寰海谧清。运符武德，道协文明。 
<br>九成式叙，百度惟贞。金门积庆，玉叶传荣。
<br>
<br>
<br>
<br>&nbsp;&nbsp; 卷16_27 【郊庙歌辞·汉宗庙乐舞辞·武德舞】 
<br>
<br>明明我祖，天集休明。神母夜哭，彤云昼兴。 
<br>笾豆有践，管籥斯登。孝孙致告，神其降灵。
<br>
<br>
<br>
<br>&nbsp;&nbsp; 卷16_28 【郊庙歌辞·汉宗庙乐舞辞·灵长舞】 
<br>
<br>天降祥，汉祚昌。火炎上，水灵长。建庙社，洁蒸尝。 
<br>罗钟石，俨珩璜。陈玉豆，酌金觞。气昭感，德馨香。 
<br>祗洛汭，瞻晋阳。降吾祖，福穰穰。
<br>
<br>
<br>
<br>&nbsp;&nbsp; 卷16_29 【郊庙歌辞·汉宗庙乐舞辞·积善舞】 
<br>
<br>黍稷斯馨，祖德惟明。蛇告赤帝，龟谋大横。 
<br>云行雨施，天成地平。造我家邦，斡我璿衡。 
<br>陶匏在御，醍盎惟精。或戛或击，载炮载烹。 
<br>饮福受胙，舞降歌迎。滔滔不竭，洪惟水行。
<br>
<br>
<br>
<br>&nbsp;&nbsp; 卷16_30 【郊庙歌辞·汉宗庙乐舞辞·显仁舞】 
<br>
<br>运极金行谢，天资水德隆。礼神鄜畤馆，布政未央宫。 
<br>诘旦备明祀，登歌答茂功。云轩临降久，星俎荐陈丰。 
<br>霭霭沉檀雾，锵锵环佩风。荧煌升藻藉，肸蚃转珠栊。 
<br>尊祖咸韶备，贻孙书轨同。京坻长有积，宗社享无穷。
<br>
<br>
<br>
<br>&nbsp;&nbsp; 卷16_31 【郊庙歌辞·汉宗庙乐舞辞·章庆舞】 
<br>
<br>罘罳晓唱鸡人，三牲八簋斯陈。雾集瑶阶琐闼， 
<br>香生绮席华茵。珠佩貂珰熠爚，羽旄干戚纷纶。 
<br>酌鬯既终三献，凝旒何止千春。阿阁长栖彩凤， 
<br>郊宫叠奏祥麟。赤伏英灵未泯，玄圭运祚重新。 
<br>玉斝牺樽潋滟，龙旂凤辖逡巡。 
<br>瞻望月游冠冕，犹疑苍野回轮。
<br>
<br>
<br>
<br>&nbsp;&nbsp; 卷16_32 【郊庙歌辞·汉宗庙乐舞辞·观德舞】张昭 
<br>
<br>高庙明灵再启图，金根玉辂幸神都。巢阿丹凤衔书命， 
<br>入昴飞星献宝符。正换熏弦娱赤子，忽登仙驾泣苍梧。 
<br>荐樱鹤馆笳箫咽，酌鬯金楹剑佩趋。星俎云罍兼鲁礼， 
<br>朱干象箾杂巴渝。氤氲龙麝交青琐，仿佛钖銮下蕊珠。 
<br>荐豆奉觞亲玉几，配天合祖耀璿枢。受釐饮酒皇欢洽， 
<br>仰俟馀灵泰九区。
<br>
<br>
<br>
<br>&nbsp;&nbsp; 卷16_33 【郊庙歌辞·周宗庙乐舞辞·肃顺】 
<br>
<br>我后至孝，祗谒祖先。仰瞻庙貌，夙设宫悬。 
<br>朱弦疏越，羽舞回旋。神其来格，明祀惟虔。
<br>
<br>
<br>
<br>&nbsp;&nbsp; 卷16_34 【郊庙歌辞·周宗庙乐舞辞·治顺】 
<br>
<br>清庙将入，衮服是依。载行载止，令色令仪。 
<br>永终就养，空极孝思。瞻望如在，顾复长违。
<br>
<br>
<br>
<br>&nbsp;&nbsp; 卷16_35 【郊庙歌辞·周宗庙乐舞辞·肃雍舞】 
<br>
<br>周道载兴，象日之明。万邦咸庆，百谷用成。 
<br>於穆圣祖，祗荐鸿名。祀于庙社，陈其牺牲。 
<br>进旅退旅，皇武之形。一倡三叹，朱弦之声。 
<br>以妥以侑，既和且平。至诚潜达，介福攸宁。
<br>
<br>
<br>
<br>&nbsp;&nbsp; 卷16_36 【郊庙歌辞·周宗庙乐舞辞·章德舞】 
<br>
<br>清庙新，展严禋。恭祖德，厚人伦。雅乐荐，礼器陈。 
<br>俨皇尸，列虞宾。神如在，声不闻。享必信，貌惟夤。 
<br>想龙服，奠牺樽。礼既备，庆来臻。
<br>
<br>
<br>
<br>&nbsp;&nbsp; 卷16_37 【郊庙歌辞·周宗庙乐舞辞·善庆舞】 
<br>
<br>卜世长，帝祚昌。定中国，服四方。修明祀，从旧章。 
<br>奏激楚，转清商。罗俎豆，列簪裳。歌累累，容皇皇。 
<br>望来格，降休祥。祝敢告，寿无疆。
<br>
<br>
<br>
<br>&nbsp;&nbsp; 卷16_38 【郊庙歌辞·周宗庙乐舞辞·观成舞】 
<br>
<br>穆穆王国，奕奕神功。毖祀载展，明德有融。 
<br>彝樽斯满，簠簋斯丰。纷絺旄羽，锵洋磬钟。 
<br>或升或降，克和克同。孔惠之礼，必肃之容。 
<br>锡以纯嘏，祚其允恭。神保是飨，万世无穷。
<br>
<br>
<br>
<br>&nbsp;&nbsp; 卷16_39 【郊庙歌辞·周宗庙乐舞辞·明德舞】 
<br>
<br>惟彼岐阳，德大流光。载造周室，泽及遐荒。 
<br>於铄圣祖，上帝是皇。乃圣乃神，知微知彰。 
<br>新庙奕奕，丰年穰穰。取彼血膋，以往蒸尝。 
<br>黍稷惟馨，笾豆大房。工祝致告，受福无疆。
<br>
<br>
<br>
<br>&nbsp;&nbsp; 卷16_40 【郊庙歌辞·周宗庙乐舞辞·咸顺】 
<br>
<br>万舞咸列，三阶克清。贯珠一倡，击石九成。 
<br>盈觞虽酌，灵坐无形。永怀我祖，达其孝诚。
<br>
<br>
<br>
<br>&nbsp;&nbsp; 卷16_41 【郊庙歌辞·周宗庙乐舞辞·禋顺】 
<br>
<br>旨酒既献，嘉殽乃迎。振其鼗鼓，洁以铏羹。 
<br>肇禋肇祀，或炮或烹。皇尸俨若，保飨是明。
<br>
<br>
<br>
<br>&nbsp;&nbsp; 卷16_42 【郊庙歌辞·周宗庙乐舞辞·福顺】 
<br>
<br>新庙奕奕，金奏洋洋。享于祖考，循彼典章。 
<br>清酤特满，嘉玉腾光。神醉既告，帝祉无疆。
<br>
<br>
<br>
<br>&nbsp;&nbsp; 卷16_43 【郊庙歌辞·周宗庙乐舞辞·忠顺】 
<br>
<br>称文既表温柔德，示武须成蹈厉容。
<br>缀兆疾舒皆应节，明明我祖乐无穷。
<br>
<br>
<br>
<br>&nbsp;&nbsp; 卷16_44 【郊庙歌辞·善胜舞】 
<br>
<br>圣祖累功，福钟来裔。持羽执干。舞文不废。
<br>
<br>
<br>
<br>&nbsp;&nbsp; 卷16_45 【郊庙歌辞·善胜舞·禋顺】 
<br>
<br>礼毕祀先，香散几筵。罢舞干戚，收撤豆笾。
<br>
<br>
<br>
<br>&nbsp;&nbsp; 卷16_46 【郊庙歌辞·善胜舞·肃顺】 
<br>
<br>乐奏四顺，福受万年。神归碧天，庭馀瑞烟。
<br>
<br>
<br>
<br>&nbsp;&nbsp; 卷16_47 【郊庙歌辞·晋朝飨乐章·初举酒文同乐】 
<br>
<br>赫矣昌运，明哉圣王。文兴坠典，礼复旧章。 
<br>鸳鸾济济，鸟兽跄跄。一人有庆，万福无疆。
<br>
<br>
<br>
<br>&nbsp;&nbsp; 卷16_48 【郊庙歌辞·晋朝飨乐章·举酒】 
<br>
<br>大明御宇，至德动天。君臣庆会，礼乐昭宣。 
<br>剑佩成列，金石在悬。椒觞再献，宝历万年。
<br>
<br>
<br>
<br>&nbsp;&nbsp; 卷16_49 【郊庙歌辞·晋朝飨乐章·再举酒】 
<br>
<br>朝野无事，寰瀛大康。圣人有作，盛礼重光。 
<br>万国执玉，千官奉觞。南山永固，地久天长。
<br>
<br>
<br>
<br>&nbsp;&nbsp; 卷16_50 【郊庙歌辞·晋朝飨乐章·四举酒】 
<br>
<br>八表欢无事，三秋贺有成。照临同日远，渥泽并云行。 
<br>河变千年色，山呼万岁声。愿修封岱礼，方以称文明。
<br>
<br>
<br>
<br>&nbsp;&nbsp; 卷16_51 【郊庙歌辞·晋朝飨乐章·群臣酒行歌】 
<br>
<br>剑佩俨如林，齐倾拱北心。渥恩颁美禄，咸濩听和音。 
<br>一德君臣合，重瞳日月临。歌时兼乐圣，唯待赞泥金。
<br>
<br>万国咸归禹，千官共祝尧。拜恩瞻凤扆，倾耳听云韶。 
<br>运启金行远，时和玉烛调。酒酣齐抃舞，同贺圣明朝。
<br>
<br>令节陈高会，群臣侍御筵。玉墀留爱景，金殿霭祥烟。 
<br>振鹭涵天泽，灵禽下乐悬。圣明无一事，何处让尧年。
<br>
<br>
<br>
<br>&nbsp;&nbsp; 卷16_52 【郊庙歌辞·周朝飨乐章·忠顺】 
<br>
<br>岁迎更始，节及朝元。冕旒仰止，冠剑相连。 
<br>八音合奏，万物齐宣。常陈盛礼，愿永千年。
<br>
<br>
<br>
<br>&nbsp;&nbsp; 卷16_53 【郊庙歌辞·周朝飨乐章·忠顺】 
<br>
<br>明君当宁，列辟奉觞。云容表瑞，日影初长。 
<br>衣冠济济，钟磬洋洋。令仪克盛，嘉会有章。
<br>
<br>
<br>
<br>&nbsp;&nbsp; 卷16_54 【郊庙歌辞·周朝飨乐章·治顺】 
<br>
<br>庭陈大乐，坐当太微。凝旒负扆，端拱垂衣。 
<br>鸳鸾成列，簪组相辉。御炉香散，郁郁霏霏。
<br>
<br>
<br>
<br>&nbsp;&nbsp; 卷16_55 【郊庙歌辞·周朝飨乐章·福顺】 
<br>
<br>圣皇端拱，多士输忠。蛮觞共献，臣心毕同。 
<br>声齐嵩岳，祝比华封。千龄万祀，常保时雍。
<br>
<br>
<br>
<br>&nbsp;&nbsp; 卷16_56 【郊庙歌辞·周朝飨乐章·康顺】 
<br>
<br>鸿钧广运，嘉节良辰。列辟在位，万国来宾。 
<br>干旌屡舞，金石咸陈。礼容既备，帝履长春。
<br>
<br>
<br>
<br>&nbsp;&nbsp; 卷16_57 【郊庙歌辞·周朝飨乐章·忠顺】 
<br>
<br>礼成三爵，乐毕九成。共离金戺，复列彤庭。
<br>
<br>
<br>
<br>&nbsp;&nbsp; 卷16_58 【郊庙歌辞·周朝飨乐章·忠顺】 
<br>
<br>明庭展礼，为龙为光。咸韶息韵，鹓鹭归行。
<br>
<br>
<br>
<br>&nbsp;&nbsp; 卷16_59 【郊庙歌辞·晋昭德成功舞歌·昭德舞歌二首】 
<br>
<br>圣代修文德，明庭举旧章。两阶陈羽籥，万舞合宫商。 
<br>剑佩森鸳鹭，箫韶下凤凰。我朝青史上，千古有辉光。
<br>
<br>淮海干戈戢，朝廷礼乐施。白驹皆就絷，丹凤复来仪。 
<br>德备三苗格，风行万国随。小臣同百兽，率舞贺昌期。
<br>
<br>
<br>
<br>&nbsp;&nbsp; 卷16_60 【郊庙歌辞·晋昭德成功舞歌·武功舞歌二首】 
<br>
<br>拨乱资英主，开基自晋阳。一戎成大业，七德焕前王。 
<br>炎汉提封远，姬周世祚长。朱干将玉戚，全象武功扬。
<br>
<br>睿算超前古，神功格上圆。百川留禹迹，万国戴尧天。 
<br>既已櫜弓矢，诚宜播管弦。跄跄随鸟兽，共乐太平年。
<br>
<br>
<br>
<br>
<br>
<br>&nbsp;&nbsp; 卷17_1 【乐府杂曲·鼓吹曲辞·朱鹭】张籍 
<br>
<br>翩翩兮朱鹭，来泛春塘栖绿树。 
<br>羽毛如翦色如染，远飞欲下双翅敛。 
<br>避人引子入深堑，动处水纹开滟滟。 
<br>谁知豪家网尔躯，不如饮啄江海隅。
<br>
<br>
<br>&nbsp;&nbsp; 卷17_2 【乐府杂曲·鼓吹曲辞·艾如张】李贺 
<br>
<br>锦襜褕，绣裆襦，强强饮啄哺尔雏。陇东卧穟满风雨， 
<br>莫信龙媒陇西去。齐人织网如素空，张在野春平碧中。 
<br>网丝漠漠无形影，误尔触之伤首红。艾叶绿花谁翦刻， 
<br>中藏祸机不可测。
<br>
<br>
<br>
<br>&nbsp;&nbsp; 卷17_3 【乐府杂曲·鼓吹曲辞·上之回】卢照邻 
<br>
<br>回中道路险，萧关烽候多。五营屯北地，万乘出西河。 
<br>单于拜玉玺，天子按雕戈。振旅汾川曲，秋风横大歌。
<br>
<br>
<br>
<br>&nbsp;&nbsp; 卷17_4 【乐府杂曲·鼓吹曲辞·上之回】李白 
<br>
<br>三十六离宫，楼台与天通。阁道步行月，美人愁烟空。 
<br>恩疏宠不及，桃李伤春风。淫乐意何极，金舆向回中。 
<br>万乘出黄道，千旗扬彩虹。前军细柳北，后骑甘泉东。 
<br>岂问渭川老，宁邀襄野童。秋暮瑶池宴，归来乐未穷。
<br>
<br>
<br>
<br>&nbsp;&nbsp; 卷17_5 【乐府杂曲·鼓吹曲辞·上之回】李贺 
<br>
<br>上之回，大旗喜。悬虹彗，挞凤尾。剑匣破，舞蛟龙。 
<br>蚩尤死，鼓逢逢。天高庆雷齐坠地，地无惊烟海千里。
<br>
<br>
<br>
<br>&nbsp;&nbsp; 卷17_6 【乐府杂曲·鼓吹曲辞·战城南】卢照邻 
<br>
<br>将军出紫塞，冒顿在乌贪。笳喧雁门北，阵翼龙城南。 
<br>雕弓夜宛转，铁骑晓参潭。应须驻白日，为待战方酣。
<br>
<br>
<br>
<br>&nbsp;&nbsp; 卷17_7 【乐府杂曲·鼓吹曲辞·战城南】李白 
<br>
<br>去年战桑干源，今年战葱河道。洗兵条支海上波， 
<br>放马天山雪中草。万里长征战，三军尽衰老。 
<br>匈奴以杀戮为耕作，古来唯见白骨黄沙田。 
<br>秦家筑城备胡处，汉家还有烽火燃。 
<br>烽火燃不息，征战无已时。野战格斗死，败马号鸣向天悲。 
<br>乌鸢啄人肠，衔飞上挂枯树枝。士卒涂草莽，将军空尔为。 
<br>乃知兵者是凶器，圣人不得已而用之。
<br>
<br>
<br>
<br>&nbsp;&nbsp; 卷17_8 【乐府杂曲·鼓吹曲辞·战城南】刘驾 
<br>
<br>城南征战多，城北无饥鸦。白骨马蹄下，谁言皆有家。 
<br>城前水声苦，倏忽流万古。莫争城外地，城里有闲土。
<br>
<br>
<br>
<br>&nbsp;&nbsp; 卷17_9 【乐府杂曲·鼓吹曲辞·战城南二首】贯休 
<br>
<br>万里桑干傍，茫茫古蕃壤。将军貌憔悴，抚剑悲年长。 
<br>胡兵尚陵逼，久住亦非强。邯郸少年辈，个个有伎俩。 
<br>拖枪半夜去，雪片大如掌。
<br>
<br>碛中有阴兵，战马时惊蹶。轻猛李陵心，摧残苏武节。 
<br>黄金锁子甲，风吹色如铁。十载不封侯，茫茫向谁说。
<br>
<br>
<br>
<br>&nbsp;&nbsp; 卷17_10 【乐府杂曲·鼓吹曲辞·巫山高】郑世翼 
<br>
<br>巫山凌太清，岧峣类削成。霏霏暮雨合，霭霭朝云生。 
<br>危峰入鸟道，深谷泻猿声。别有幽栖客，淹留攀桂情。
<br>
<br>
<br>
<br>&nbsp;&nbsp; 卷17_11 【乐府杂曲·鼓吹曲辞·巫山高二首】沈佺期 
<br>
<br>巫山峰十二，环合隐昭回。俯眺琵琶峡，平看云雨台。 
<br>古槎天外倚，瀑水日边来。何忽啼猿夜，荆王枕席开。
<br>
<br>神女向高唐，巫山下夕阳。裴回作行雨，婉娈逐荆王。 
<br>电影江前落，雷声峡外长。霁云无处所，台馆晓苍苍。
<br>
<br>
<br>
<br>&nbsp;&nbsp; 卷17_12 【乐府杂曲·鼓吹曲辞·巫山高】卢照邻 
<br>
<br>巫山望不极，望望下朝雰。莫辨啼猿树，徒看神女云。 
<br>惊涛乱水脉，骤雨暗峰文。沾裳即此地，况复远思君。
<br>
<br>
<br>
<br>&nbsp;&nbsp; 卷17_13 【乐府杂曲·鼓吹曲辞·巫山高】张循之 
<br>
<br>巫山高不极，沓沓状奇新。暗谷疑风雨，幽岩若鬼神。 
<br>月明三峡曙，潮满二江春。为问阳台夕，应知入梦人。
<br>
<br>
<br>
<br>&nbsp;&nbsp; 卷17_14 【乐府杂曲·鼓吹曲辞·巫山高】刘方平 
<br>
<br>楚国巫山秀，清猿日夜啼。万重春树合，十二碧峰齐。 
<br>峡出朝云下，江来暮雨西。阳台归路直，不畏向家迷。
<br>
<br>
<br>
<br>&nbsp;&nbsp; 卷17_15 【乐府杂曲·鼓吹曲辞·巫山高】皇甫冉 
<br>
<br>巫峡见巴东，迢迢半出空。云藏神女馆，雨到楚王宫。 
<br>朝暮泉声落，寒暄树色同。清猿不可听，偏在九秋中。
<br>
<br>
<br>
<br>&nbsp;&nbsp; 卷17_16 【乐府杂曲·鼓吹曲辞·巫山高】李端 
<br>
<br>巫山十二峰，皆在碧虚中。回合云藏日，霏微雨带风。 
<br>猿声寒过水，树色暮连空。愁向高唐望，清秋见楚宫。
<br>
<br>
<br>
<br>&nbsp;&nbsp; 卷17_17 【乐府杂曲·鼓吹曲辞·巫山高】于濆 
<br>
<br>何山无朝云，彼云亦悠扬。何山无暮雨，彼雨亦苍茫。 
<br>宋玉恃才者，凭云构高唐。自重文赋名，荒淫归楚襄。 
<br>峨峨十二峰，永作妖鬼乡。
<br>
<br>
<br>
<br>&nbsp;&nbsp; 卷17_18 【乐府杂曲·鼓吹曲辞·巫山高二首】孟郊 
<br>
<br>巴山上峡重复重，阳台碧峭十二峰。荆王猎时逢暮雨， 
<br>夜卧高丘梦神女。轻红流烟湿艳姿，行云飞去明星稀。 
<br>目极魂断望不见，猿啼三声泪沾衣。
<br>
<br>见尽数万里，不闻三声猿。但飞萧萧雨，中有亭亭魂。 
<br>千载楚襄恨，遗文宋玉言。至今青冥里，云结深闺门。
<br>
<br>
<br>
<br>&nbsp;&nbsp; 卷17_19 【乐府杂曲·鼓吹曲辞·巫山高】李贺 
<br>
<br>碧丛丛，高插天，大江翻澜神曳烟。楚魂寻梦风飔然， 
<br>晓风飞雨生苔钱。瑶姬一去一千年，丁香筇竹啼老猿。 
<br>古祠近月蟾桂寒，椒花坠红湿云间。
<br>
<br>
<br>
<br>&nbsp;&nbsp; 卷17_20 【乐府杂曲·鼓吹曲辞·巫山高】齐己 
<br>
<br>巫山高，巫女妖，雨为暮兮云为朝，楚王憔悴魂欲销。 
<br>秋猿嗥嗥日将夕，红霞紫烟凝老壁。千岩万壑花皆坼， 
<br>但恐芳菲无正色。不知今古行人行，几人经此无秋情。 
<br>云深庙远不可觅，十二峰头插天碧。
<br>
<br>
<br>
<br>&nbsp;&nbsp; 卷17_21 【乐府杂曲·鼓吹曲辞·将进酒】李白 
<br>
<br>君不见黄河之水天上来，奔流到海不复回。 
<br>君不见高堂明镜悲白发，朝如青丝暮成雪。 
<br>人生得意须尽欢，莫使金尊空对月。天生我材必有用， 
<br>千金散尽还复来。烹羊宰牛且为乐，会须一饮三百杯。 
<br>岑夫子，丹丘生，将进酒，杯莫停。与君歌一曲， 
<br>请君为我侧耳听。钟鼓馔玉不足贵，但愿长醉不复醒。 
<br>古来圣贤皆寂寞，惟有饮者留其名。陈王昔时宴平乐， 
<br>斗酒十千恣欢谑。主人何为言少钱，径须酤取对君酌。 
<br>五花马，千金裘，呼儿将出换美酒，与尔同销万古愁。
<br>
<br>
<br>
<br>&nbsp;&nbsp; 卷17_22 【乐府杂曲·鼓吹曲辞·将进酒】元稹 
<br>
<br>将进酒，将进酒，酒中有毒鸩主父，言之主父伤主母。 
<br>母为妾地父妾天，仰天俯地不忍言。佯为僵踣主父前， 
<br>主父不知加妾鞭。旁人知妾为主说，主将泪洗鞭头血。 
<br>推摧主母牵下堂，扶妾遣升堂上床。将进酒， 
<br>酒中无毒令主寿，愿主回思归主母，遣妾如此事主父。 
<br>妾为此事人偶知，自惭不密方自悲。主今颠倒安置妾， 
<br>贪天僭地谁不为。
<br>
<br>
<br>
<br>&nbsp;&nbsp; 卷17_23 【乐府杂曲·鼓吹曲辞·将进酒】李贺 
<br>
<br>琉璃钟，琥珀浓，小槽酒滴真珠红。烹龙炮凤玉脂泣， 
<br>罗屏绣幕围香风。吹龙笛，击鼍鼓，皓齿歌，细腰舞。 
<br>况是青春日将暮，桃花乱落如红雨。劝君终日酩酊醉， 
<br>酒不到刘伶坟上土。
<br>
<br>
<br>
<br>&nbsp;&nbsp; 卷17_24 【乐府杂曲·鼓吹曲辞·君马黄】李白 
<br>
<br>君马黄，我马白，马色虽不同，人心本无隔。 
<br>共作游冶盘，双行洛阳陌。长剑既照曜，高冠何赩赫。 
<br>各有千金裘，俱为五侯客。猛虎落陷阱，壮夫时屈厄。 
<br>相知在急难，独好亦何益。
<br>
<br>
<br>
<br>&nbsp;&nbsp; 卷17_25 【乐府杂曲·鼓吹曲辞·芳树】沈佺期 
<br>
<br>何地早芳菲，宛在长门殿。夭桃色若绶，秾李光如练。 
<br>啼鸟弄花疏，游蜂饮香遍。叹息春风起，飘零君不见。
<br>
<br>
<br>
<br>&nbsp;&nbsp; 卷17_26 【乐府杂曲·鼓吹曲辞·芳树】卢照邻 
<br>
<br>芳树本多奇，年华复在斯。结翠成新幄，开红满旧枝。 
<br>风归花历乱，日度影参差。容色朝朝落，思君君不知。
<br>
<br>
<br>
<br>&nbsp;&nbsp; 卷17_27 【乐府杂曲·鼓吹曲辞·芳树】徐彦伯 
<br>
<br>玉花珍簟上，金缕画屏开。晓月怜筝柱，春风忆镜台。 
<br>筝柱春风吹晓月，芳树落花朝暝歇。稿砧刀头未有时， 
<br>攀条拭泪坐相思。
<br>
<br>
<br>
<br>&nbsp;&nbsp; 卷17_28 【乐府杂曲·鼓吹曲辞·芳树】韦应物 
<br>
<br>迢迢芳园树，列映清池曲。对此伤人心，还如故时绿。 
<br>风条洒馀霭，露叶承新旭。佳人不再攀，下有往来躅。
<br>
<br>
<br>
<br>&nbsp;&nbsp; 卷17_29 【乐府杂曲·鼓吹曲辞·芳树】元稹 
<br>
<br>芳树已寥落，孤英尤可嘉。可怜团团叶，盖覆深深花。 
<br>游蜂竞攒刺，斗雀亦纷拏。天生细碎物，不爱好光华。 
<br>非无歼殄法，念尔有生涯。春雷一声发，惊燕亦惊蛇。 
<br>清池养神蔡，已复长虾蟆。雨露贵平施，吾其春草芽。
<br>
<br>
<br>
<br>&nbsp;&nbsp; 卷17_30 【乐府杂曲·鼓吹曲辞·芳树】罗隐 
<br>
<br>细蕊慢逐风，暖香闲破鼻。青帝固有心，时时动人意。 
<br>去年高枝犹压地，今年低枝已憔悴。 
<br>吾所以见造化之权，变通之理。春夏作头，秋冬为尾。 
<br>循环反复无穷已。今生长短同一轨，若使威可以制， 
<br>力可以止，秦皇不肯敛手下沙丘，孟贲不合低头入蒿里。 
<br>伊人强猛犹如此，顾我劳生何足恃。但愿开素袍， 
<br>倾绿蚁，陶陶兀兀大醉于青冥白昼间。任他上是天， 
<br>下是地。
<br>
<br>
<br>
<br>&nbsp;&nbsp; 卷17_31 【乐府杂曲·鼓吹曲辞·有所思】沈佺期 
<br>
<br>君子事行役，再空芳岁期。美人旷延伫，万里浮云思。 
<br>园槿绽红艳，郊桑柔绿滋。坐看长夏晚，秋月生罗帏。
<br>
<br>
<br>
<br>&nbsp;&nbsp; 卷17_32 【乐府杂曲·鼓吹曲辞·有所思】李白 
<br>
<br>我思仙人，乃在碧海之东隅。 
<br>海寒多天风，白波连山倒蓬壶。长鲸喷涌不可涉， 
<br>抚心茫茫泪如珠。西来青鸟东飞去，愿寄一书谢麻姑。
<br>
<br>
<br>
<br>&nbsp;&nbsp; 卷17_33 【乐府杂曲·鼓吹曲辞·有所思】孟郊 
<br>
<br>桔槔烽火昼不灭，客路迢迢信难越。古镇刀攒万片霜， 
<br>寒江浪起千堆雪。此时西去定如何，空使南心远凄切。
<br>
<br>
<br>
<br>&nbsp;&nbsp; 卷17_34 【乐府杂曲·鼓吹曲辞·有所思】卢仝 
<br>
<br>当时我醉美人家，美人颜色娇如花。今日美人弃我去， 
<br>青楼珠箔天之涯。天涯娟娟常娥月，三五二八盈又缺。 
<br>翠眉蝉鬓生别离，一望不见心断绝。心断绝，几千里， 
<br>梦中醉卧巫山云，觉来泪滴湘江水。湘江两岸花木深， 
<br>美人不见愁人心。含愁更奏绿绮琴，调高弦绝无知音。 
<br>美人兮美人，不知为暮雨兮为朝云，相思一夜梅花发， 
<br>忽到窗前疑是君。
<br>
<br>
<br>
<br>&nbsp;&nbsp; 卷17_35 【乐府杂曲·鼓吹曲辞·有所思】韦应物 
<br>
<br>借问江上柳，青青为谁春。空游昨日地，不见昨日人。 
<br>缭绕万家井，往来车马尘。莫道无相识，要非心所亲。
<br>
<br>
<br>
<br>&nbsp;&nbsp; 卷17_36 【乐府杂曲·鼓吹曲辞·有所思】刘氏云 
<br>
<br>朝亦有所思，暮亦有所思。登楼望君处，蔼蔼浮云飞。 
<br>浮云遮却阳关道，向晚谁知妾怀抱。玉井苍苔春院深， 
<br>桐花落地无人扫。
<br>
<br>
<br>
<br>&nbsp;&nbsp; 卷17_37 【乐府杂曲·鼓吹曲辞·雉子班】李白 
<br>
<br>辟邪伎作鼓吹惊，雉子班之奏曲成，喔咿振迅欲飞鸣。 
<br>扇锦翼，雄风生，双雌同饮啄，趫悍谁能争。 
<br>乍向草中耿介死，不求黄金笼下生。 
<br>天地至广大，何惜遂物情。善卷让天子，务光亦逃名。 
<br>所贵旷士怀，朗然合太清。
<br>
<br>
<br>
<br>&nbsp;&nbsp; 卷17_38 【乐府杂曲·鼓吹曲辞·临高台】褚亮 
<br>
<br>高台暂俯临，飞翼耸轻音。浮光随日度，漾影逐波深。 
<br>迥瞰周平野，开怀畅远襟。独此三休上，还伤千岁心。
<br>
<br>
<br>
<br>&nbsp;&nbsp; 卷17_39 【乐府杂曲·鼓吹曲辞·临高台】王勃 
<br>
<br>临高台，高台迢递绝浮埃，瑶轩绮构何崔嵬， 
<br>鸾歌凤吹清且哀。俯瞰长安道，萋萋御沟草， 
<br>斜对甘泉路，苍苍茂陵树。高台四望同， 
<br>帝乡佳气郁葱葱。紫阁丹楼纷照曜，璧房锦殿相玲珑。 
<br>东弥长乐观，西指未央宫。赤城映朝日，绿树摇春风。 
<br>旗亭百队开新市，甲第千甍分戚里。朱轮翠盖不胜春， 
<br>叠树层楹相对起。复有青楼大道中，绣户文窗雕绮栊。 
<br>锦衣昼不襞，罗帏夕未空。歌屏朝掩翠，妆镜晚窥红。 
<br>为吾安宝髻，蛾眉罢花丛。狭路尘间黯将暮， 
<br>云间月色明如素。鸳鸯池上两两飞，凤凰楼下双双度。 
<br>物色正如此，佳期那不顾。银鞍绣毂盛繁华， 
<br>可怜今夜宿倡家。倡家少妇不须嚬，东园桃李片时春。 
<br>君看旧日高台处，柏梁铜雀生黄尘。
<br>
<br>
<br>
<br>&nbsp;&nbsp; 卷17_40 【乐府杂曲·鼓吹曲辞·临高台】贯休 
<br>
<br>凉风吹远念，使我升高台。宁知数片云，不是旧山来。 
<br>故人天一涯，久客殊未回。雁来不得书，空寄声哀哀。
<br>
<br>
<br>
<br>&nbsp;&nbsp; 卷17_41 【乐府杂曲·鼓吹曲辞·黄雀行】庄南杰 
<br>
<br>穿屋穿墙不知止，争树争巢入营死。林间公子挟弹弓， 
<br>一丸致毙花丛里。小雏黄口未有知，青天不解高高飞。 
<br>虞人设网当要路，白日啾嘲祸万机。
<br>
<br>
<br>
<br>&nbsp;&nbsp; 卷17_42 【乐府杂曲·鼓吹曲辞·钓竿篇】沈佺期 
<br>
<br>朝日敛红烟，垂竿向绿川。人疑天上坐，鱼似镜中悬。 
<br>避楫时惊透，猜钩每误牵。湍危不理辖，潭静欲留船。 
<br>钓玉君徒尚，征金我未贤。为看芳饵下，贪得会无全。
<br>
<br>
<br>
<br>&nbsp;&nbsp; 卷17_43 【乐府杂曲·鼓吹曲辞·凯歌六首】岑参 
<br>
<br>汉将承恩西破戎，捷书先奏未央宫。
<br>天子预开麟阁待，只今谁数贰师功。
<br>
<br>官军西出过楼兰，营幕傍临月窟寒。
<br>蒲海晓霜凝剑尾，葱山夜雪扑旌竿。
<br>
<br>鸣笳擂鼓拥回军，破国平蕃昔未闻。
<br>大夫鹊印摇边月，天将龙旗掣海云。
<br>
<br>月落辕门鼓角鸣，千群面缚出蕃城。
<br>洗兵鱼海云迎阵，秣马龙堆月照营。
<br>
<br>蕃军遥见汉家营，满谷连山遍哭声。
<br>万箭千刀一夜杀，平明流血浸空城。
<br>
<br>暮雨旌旗湿未干，胡尘白草日光寒。
<br>昨夜将军连晓战，蕃军只见马空鞍。
<br>
<br>
<br>
<br>&nbsp;&nbsp; 卷17_44 【乐府杂曲·鼓吹铙歌·晋阳武】柳宗元 
<br>
<br>晋阳武，奋义威。炀之渝，德焉归。氓毕屠，绥者谁。 
<br>皇烈烈，专天机。号以仁，扬其旗。日之升，九土晞。 
<br>斥田圻，流洪辉。有其二，翼馀隋。斫枭骜，连熊螭。 
<br>枯以肉，勍者羸。后土荡，玄穹弥。合之育，莽然施。 
<br>惟德辅，庆无期。
<br>
<br>
<br>
<br>&nbsp;&nbsp; 卷17_45 【乐府杂曲·鼓吹铙歌·兽之穷】柳宗元 
<br>
<br>兽之穷，奔大麓。天厚黄德，狙犷服。 
<br>甲之櫜弓，弭矢箙。皇旅靖，敌逾蹙。 
<br>自亡其徒，匪予戮。屈rH猛，虔栗栗。 
<br>縻以尺组，啖以秩。黎之阳，土茫茫。 
<br>富兵戎，盈仓箱。乏者德，莫能享。驱豺兕，授我疆。
<br>
<br>
<br>
<br>&nbsp;&nbsp; 卷17_46 【乐府杂曲·鼓吹铙歌·战武牢】柳宗元 
<br>
<br>战武牢，动河朔。逆之助，图掎角。怒鷇麛，抗乔岳。 
<br>翘萌牙，傲霜雹。王谋内定，申掌握。铺施芟夷， 
<br>二主缚。惮华戎，廓封略。命之瞢，卑以斫。归有德， 
<br>唯先觉。
<br>
<br>
<br>
<br>&nbsp;&nbsp; 卷17_47 【乐府杂曲·鼓吹铙歌·泾水黄】柳宗元 
<br>
<br>泾水黄，陇野茫。负太白，腾天狼。有鸟鸷立，羽翼张。 
<br>钩喙决前，钜趯傍；怒飞饥啸，翾不可当。老雄死， 
<br>子复良。巢岐饮渭，肆翱翔。顿地纮，提天纲。 
<br>列缺掉帜，招摇耀铓。鬼神来助，梦嘉祥。脑涂原野， 
<br>魂飞扬。星辰复，恢一方。
<br>
<br>
<br>
<br>&nbsp;&nbsp; 卷17_48 【乐府杂曲·鼓吹铙歌·奔鲸沛】柳宗元 
<br>
<br>奔鲸沛，荡海垠。吐霓翳日，腥浮云。帝怒下顾， 
<br>哀垫昏。授以神柄，推元臣。手援天矛，截修鳞。 
<br>披攘蒙霿，开海门。地平水静，浮天垠。羲和显耀， 
<br>乘清氛。赫炎溥畅，融大钧。
<br>
<br>
<br>
<br>&nbsp;&nbsp; 卷17_49 【乐府杂曲·鼓吹铙歌·苞枿】柳宗元 
<br>
<br>苞枿ba矣，惟根之蟠。弥巴蔽荆，负南极以安。 
<br>曰我旧梁氏，辑绥艰难。江汉之阻，都邑固以完。 
<br>圣人作，神武用，有臣勇智，奋不以众。投迹死地， 
<br>谋猷纵。化敌为家，虑则中。浩浩海裔，不威而同。 
<br>系缧降王，定厥功。澶漫万里，宣唐风。蛮夷九译， 
<br>咸来从。凯旋金奏，象形容。震赫万国，罔不龚。
<br>
<br>
<br>
<br>&nbsp;&nbsp; 卷17_50 【乐府杂曲·鼓吹铙歌·河右平】柳宗元 
<br>
<br>河右澶漫，顽为之魁。王师如雷震，昆仑以颓。 
<br>上聋下聪，骜不可回。助仇抗有德，惟人之灾。 
<br>乃溃乃奋，执缚归厥命。万室蒙其仁，一夫则病。 
<br>濡以鸿泽，皇之圣。威畏德怀，功以定。顺之于理， 
<br>物咸遂厥性。
<br>
<br>
<br>
<br>&nbsp;&nbsp; 卷17_51 【乐府杂曲·鼓吹铙歌·铁山碎】柳宗元 
<br>
<br>铁山碎，大漠舒。二虏劲，连穹庐。背北海，专坤隅。 
<br>岁来侵边，或傅于都。天子命元帅，奋其雄图。 
<br>破定襄，降魁渠。穷竟窟宅，斥余吾。百蛮破胆， 
<br>边氓苏。威武辉耀，明鬼区。利泽弥万祀，功不可逾。 
<br>官臣拜手，惟帝之谟。
<br>
<br>
<br>
<br>&nbsp;&nbsp; 卷17_52 【乐府杂曲·鼓吹铙歌·靖本邦】柳宗元 
<br>
<br>本邦伊晋，惟时不靖。根柢之摇，枝叶攸病。 
<br>守臣不任，勩于神圣。惟钺之兴，翦焉则定。 
<br>洪惟我理，式和以敬。群顽既夷，庶绩咸正。 
<br>皇谟载大，惟人之庆。
<br>
<br>
<br>
<br>&nbsp;&nbsp; 卷17_53 【乐府杂曲·鼓吹铙歌·吐谷浑】柳宗元 
<br>
<br>吐谷浑盛强，背西海以夸。岁侵扰我疆，退匿险且遐。 
<br>帝谓神武师，往征靖皇家。烈烈旆其旗，熊虎杂龙蛇。 
<br>王旅千万人，衔枚默无哗。束刃逾山徼，张翼纵漠沙。 
<br>一举刈膻腥，尸骸积如麻。除恶务本根，况敢遗萌芽。 
<br>洋洋西海水，威命穷天涯。系虏来王都，犒乐穷休嘉。 
<br>登高望还师，竟野如春华。行者靡不归，亲戚讙要遮。 
<br>凯旋献清庙，万国思无邪。
<br>
<br>
<br>
<br>&nbsp;&nbsp; 卷17_54 【乐府杂曲·鼓吹铙歌·高昌】柳宗元 
<br>
<br>麹氏雄西北，别绝臣外区。既恃远且险，纵傲不我虞。 
<br>烈烈王者师，熊螭以为徒。龙旂翻海浪，馹骑驰坤隅。 
<br>贲育搏婴儿，一扫不复馀。平沙际天极，但见黄云驱。 
<br>臣靖执长缨，智勇伏囚拘。文皇南面坐，夷狄千群趋。 
<br>咸称天子神，往古不得俱。献号天可汗，以覆我国都。 
<br>兵戎不交害，各保性与躯。
<br>
<br>
<br>
<br>&nbsp;&nbsp; 卷17_55 【乐府杂曲·鼓吹铙歌·东蛮】柳宗元 
<br>
<br>东蛮有谢氏，冠带理海中。已言我异世，虽圣莫能通。 
<br>王卒如飞翰，鹏鶱骇群龙。轰然自天坠，乃信神武功。 
<br>系虏君臣人，累累来自东。无思不服从，唐业如山崇。 
<br>百辟拜稽首，咸愿图形容。如周王会书，永永传无穷。 
<br>睢盱万状乖，咿嗢九译重。广轮抚四海，浩浩知皇风。 
<br>歌诗铙鼓间，以壮我元戎。
<br>
<br>
<br>
<br>
<br>
<br> 卷18_1 【横吹曲辞·陇头（一曰陇头水）】张籍 
<br>
<br>陇头已断人不行，胡骑夜入凉州城。汉家处处格斗死， 
<br>一朝尽没陇西地。驱我边人胡中去，散放牛羊食禾黍。 
<br>去年中国养子孙，今著毡裘学胡语。谁能更使李轻车， 
<br>收取凉州属汉家。
<br>
<br>
<br>&nbsp;&nbsp; 卷18_2 【横吹曲辞·陇头吟】王维 
<br>
<br>长安少年游侠客，夜上戍楼看太白。陇头明月迥临关， 
<br>陇上行人夜吹笛。关西老将不胜愁，驻马听之双泪流。 
<br>身经大小百馀战，麾下偏裨万户侯。苏武才为典属国， 
<br>节旄空尽海西头。
<br>
<br>
<br>
<br>&nbsp;&nbsp; 卷18_3 【横吹曲辞·陇头吟】翁绶 
<br>
<br>陇水潺湲陇树黄，征人陇上尽思乡。马嘶斜日朔风急， 
<br>雁过寒云边思长。残月出林明剑戟，平沙隔水见牛羊。 
<br>横行俱足封侯者，谁斩楼兰献未央。
<br>
<br>
<br>
<br>&nbsp;&nbsp; 卷18_4 【横吹曲辞·陇头水】杨师道 
<br>
<br>陇头秋月明，陇水带关城。笳添离别曲，风送断肠声。 
<br>映雪峰犹暗，乘冰马屡惊。雾中寒雁至，沙上转蓬轻。 
<br>天山传羽檄，汉地急征兵。阵开都护道，剑聚伏波营。 
<br>于兹觉无度，方共濯胡缨。
<br>
<br>
<br>
<br>&nbsp;&nbsp; 卷18_5 【横吹曲辞·陇头水】卢照邻 
<br>
<br>陇坂高无极，征人一望乡。关河别去水，沙塞断归肠。 
<br>马系千年树，旌悬九月霜。从来共呜咽，皆是为勤王。
<br>
<br>
<br>
<br>&nbsp;&nbsp; 卷18_6 【横吹曲辞·陇头水】王建 
<br>
<br>陇水何年陇头别，不在山中亦呜咽。征人塞耳马不行， 
<br>未到陇头闻水声。谓是西流入蒲海，还闻北海绕龙城。 
<br>陇东陇西多屈曲，野麋饮水长簇簇。胡兵夜回水傍住， 
<br>忆著来时磨剑处。向前无井复无泉，放马回看陇头树。
<br>
<br>
<br>
<br>&nbsp;&nbsp; 卷18_7 【横吹曲辞·陇头水】于濆 
<br>
<br>借问陇头水，终年恨何事。深疑呜咽声，中有征人泪。 
<br>昨日上山下，达曙不能寐。何处接长波，东流入清渭。
<br>
<br>
<br>
<br>&nbsp;&nbsp; 卷18_8 【横吹曲辞·陇头水】皎然 
<br>
<br>陇头心欲绝，陇水不堪闻。碎影摇枪垒，寒声咽帐军。 
<br>素从盐海积，绿带柳城分。日落天边望，逶迤入塞云。
<br>
<br>秦陇逼氐羌，征人去未央。如何幽咽水，并欲断君肠。 
<br>西注悲穷漠，东分忆故乡。旅魂声搅乱，无梦到辽阳。
<br>
<br>
<br>
<br>&nbsp;&nbsp; 卷18_9 【横吹曲辞·陇头水】鲍溶 
<br>
<br>陇头水，千古不堪闻。生归苏属国，死别李将军。 
<br>细响风凋草，清哀雁落云。
<br>
<br>
<br>
<br>&nbsp;&nbsp; 卷18_10 【横吹曲辞·陇头水】罗隐 
<br>
<br>借问陇头水，年年恨何事。全疑呜咽声，中有征人泪。 
<br>自古无长策，况我非深智。何计谢潺湲，一宵空不寐。
<br>
<br>
<br>
<br>&nbsp;&nbsp; 卷18_11 【横吹曲辞·出关】魏徵 
<br>
<br>中原还逐鹿，投笔事戎轩。纵横计不就，慷慨志犹存。 
<br>策杖谒天子，驱马出关门。请缨羁南越，凭轼下东藩。 
<br>郁纡陟高岫，出没望平原。古木吟寒鸟，空山啼夜猿。 
<br>既伤千里目，还惊九折魂。岂不惮艰险，深怀国士恩。 
<br>季布无二诺，侯嬴重一言。人生感意气，功名谁复论。
<br>
<br>
<br>
<br>&nbsp;&nbsp; 卷18_12 【横吹曲辞·入关】贾驰 
<br>
<br>河上微风来，关头树初湿。今朝关城吏，又见孤客入。 
<br>上国谁与期，西来徒自急。
<br>
<br>
<br>
<br>&nbsp;&nbsp; 卷18_13 【横吹曲辞·入关】张祜 
<br>
<br>都城连百二，雄险北回环。地势遥尊岳，河流侧让关。 
<br>秦皇曾虎视，汉祖亦龙颜。何事枭凶辈，干戈自不闲。
<br>
<br>
<br>
<br>&nbsp;&nbsp; 卷18_14 【横吹曲辞·出塞】窦威 
<br>
<br>匈奴屡不平，汉将欲纵横。看云方结阵，却月始连营。 
<br>潜军渡马邑，扬旆掩龙城。会勒燕然石，方传车骑名。
<br>
<br>
<br>
<br>&nbsp;&nbsp; 卷18_15 【横吹曲辞·出塞】陈子昂 
<br>
<br>忽闻天上将，关塞重横行。始返楼兰国，还向朔方城。 
<br>黄金装战马，白羽集神兵。星月开天阵，山川列地营。 
<br>晚风吹画角，春色耀飞旌。宁知班定远，独是一书生。
<br>
<br>
<br>
<br>&nbsp;&nbsp; 卷18_16 【横吹曲辞·出塞】张易之 
<br>
<br>侠客重恩光，骢马饰金装。瞥闻传羽檄，驰突救边荒。 
<br>转战磨笄地，横行戴斗乡。将军占太白，小妇怨流黄。 
<br>騕褭青丝骑，娉婷红粉妆。一春莺度曲，八月雁成行。 
<br>谁堪坐秋思，罗袖拂空床。
<br>
<br>
<br>
<br>&nbsp;&nbsp; 卷18_17 【横吹曲辞·出塞】沈佺期 
<br>
<br>十年通大漠，万里出长平。寒日生戈剑，阴云摇旆旌。 
<br>饥乌啼旧垒，疲马恋空城。辛苦皋兰北，胡霜损汉兵。
<br>
<br>
<br>
<br>&nbsp;&nbsp; 卷18_18 【横吹曲辞·出塞】王维 
<br>
<br>居延城外猎天骄，白草连天野火烧。暮云空碛时驱马， 
<br>秋日平原好射雕。护羌校尉朝乘障，破虏将军夜渡辽。 
<br>玉靶角弓珠勒马，汉家将赐霍嫖姚。
<br>
<br>
<br>
<br>&nbsp;&nbsp; 卷18_19 【横吹曲辞·出塞】王昌龄 
<br>
<br>秦时明月汉时关，万里长征人未还。
<br>但使龙城飞将在，不教胡马度阴山。
<br>
<br>白花垣上望京师，黄河水流无尽时。
<br>穷秋旷野行人绝，马首东来知是谁。
<br>
<br>
<br>
<br>&nbsp;&nbsp; 卷18_20 【横吹曲辞·出塞】马戴 
<br>
<br>金带连环束战袍，马头冲雪度临洮。
<br>卷旗夜劫单于帐，乱斫胡兵缺宝刀。
<br>
<br>
<br>
<br>&nbsp;&nbsp; 卷18_21 【横吹曲辞·前出塞九首】杜甫 
<br>
<br>戚戚去故里，悠悠赴交河。公家有程期，亡命婴祸罗。 
<br>君已富土境，开边一何多。弃绝父母恩，吞声行负戈。
<br>
<br>出门日已远，不受徒旅欺。骨肉恩岂断，男儿死无时。 
<br>走马脱辔头，手中挑青丝。捷下万仞冈，俯身试搴旗。
<br>
<br>磨刀呜咽水，水赤刃伤手。欲轻肠断声，心绪乱已久。 
<br>丈夫誓许国，愤惋复何有。功名图麒麟，战骨当速朽。
<br>
<br>送徒既有长，远戍亦有身。生死向前去，不劳吏怒嗔。 
<br>路逢相识人，附书与六亲。哀哉两决绝，不复同苦辛。
<br>
<br>迢迢万馀里，领我赴三军。军中异苦乐，主将宁尽闻。 
<br>隔河见胡骑，倏忽数百群。我始为奴仆，几时树功勋。
<br>
<br>挽弓当挽强，用箭当用长。射人先射马，擒贼先擒王。 
<br>杀人亦有限，列国自有疆。苟能制侵陵，岂在多杀伤。
<br>
<br>驱马天雨雪，军行入高山。径危抱寒石，指落曾冰间。 
<br>已去汉月远，何时筑城还。浮云暮南征，可望不可攀。
<br>
<br>单于寇我垒，百里风尘昏。雄剑四五动，彼军为我奔。 
<br>虏其名王归，系颈授辕门。潜身备行列，一胜何足论。
<br>
<br>从军十年馀，能无分寸功。众人贵苟得，欲语羞雷同。 
<br>中原有斗争，况在狄与戎。丈夫四方志，安可辞固穷。
<br>
<br>
<br>
<br>&nbsp;&nbsp; 卷18_22 【横吹曲辞·后出塞五首】杜甫 
<br>
<br>男儿生世间，及壮当封侯。战伐有功业，焉能守旧丘。 
<br>召募赴蓟门，军动不可留。千金买马鞭，百金装刀头。 
<br>闾里送我行，亲戚拥道周。斑白居上列，酒酣进庶羞。 
<br>少年别有赠，含笑看吴钩。
<br>
<br>朝进东门营，暮上河阳桥。落日照大旗，马鸣风萧萧。 
<br>平沙列万幕，部伍各见招。中天悬明月，令严夜寂寥。 
<br>悲笳数声动，壮士惨不骄。借问大将谁，恐是霍嫖姚。
<br>
<br>古人重守边，今人重高勋。岂知英雄主，出师亘长云。 
<br>六合已一家，四夷且孤军。遂使貔虎士，奋身勇所闻。 
<br>拔剑击大荒，日牧胡马群。誓开玄冥北，持以奉吾君。
<br>
<br>献凯日继踵，两蕃静无虞。渔阳豪侠地，击鼓吹笙竽。 
<br>云帆转辽海，粳稻来东吴。越罗与楚练，照耀舆台躯。 
<br>主将位益崇，气骄陵上都。边人不敢议，议者死路衢。
<br>
<br>我本良家子，出师亦多门。将骄益愁思，身贵不足论。 
<br>跃马二十年，恐辜明主恩。坐见幽州骑，长驱河洛昏。 
<br>中夜间道归，故里但空村。恶名幸脱免，穷老无儿孙。
<br>
<br>
<br>
<br>&nbsp;&nbsp; 卷18_23 【横吹曲辞·出塞】皇甫冉 
<br>
<br>吹角出塞门，前瞻即胡地。三军尽回首，皆洒望乡泪。 
<br>转念关山长，行看风景异。由来征戍客，各负轻生义。
<br>
<br>
<br>
<br>&nbsp;&nbsp; 卷18_24 【横吹曲辞·出塞】王之涣 
<br>
<br>黄砂直上白云间，一片孤城万仞山。
<br>羌笛何须怨杨柳，春光不度玉门关。
<br>
<br>
<br>
<br>&nbsp;&nbsp; 卷18_25 【横吹曲辞·出塞】耿湋 
<br>
<br>汉家边事重，窦宪出临戎。绝漠秋山在，阳关旧路通。 
<br>列营依茂草，吹角向高风。更就燕然石，看铭破虏功。
<br>
<br>
<br>
<br>&nbsp;&nbsp; 卷18_26 【横吹曲辞·出塞】张籍 
<br>
<br>秋塞雪初下，将军远出师。分营长记火，放马不收旗。 
<br>月冷边帐湿，沙昏夜探迟。征人皆白首，谁见灭胡时。
<br>
<br>
<br>
<br>&nbsp;&nbsp; 卷18_27 【横吹曲辞·出塞】刘驾 
<br>
<br>胡风不开花，四气多作雪。北人尚冻死，况我本南越。 
<br>古来犬羊地，巡狩无遗辙。九土耕不尽，武皇犹征伐。 
<br>中天有高阁，图画何时歇。坐恐塞上山，低于砂中骨。
<br>
<br>
<br>
<br>&nbsp;&nbsp; 卷18_28 【横吹曲辞·出塞曲】刘济 
<br>
<br>将军在重围，音信绝不通。羽书如流星，飞入甘泉宫。 
<br>倚是并州儿，少年心胆雄。一朝随召募，百战争王公。 
<br>去年桑干北，今年桑干东。死是征人死，功是将军功。 
<br>汗马牧秋月，疲兵卧霜风。仍闻左贤王，更欲图云中。
<br>
<br>
<br>
<br>&nbsp;&nbsp; 卷18_29 【横吹曲辞·出塞曲】于鹄 
<br>
<br>微雪将军出，吹笳天未明。观兵登古戍，斩将对双旌。 
<br>分阵瞻山势，潜军制马鸣。如今新史上，已有灭胡名。
<br>
<br>单于骄爱猎，放火到军城。待月调新弩，防秋置远营。 
<br>空山朱戟影，寒碛铁衣声。逢著降胡说，阴山有伏兵。
<br>
<br>
<br>
<br>&nbsp;&nbsp; 卷18_30 【横吹曲辞·出塞曲】贯休 
<br>
<br>扫尽狂胡迹，回戈望故关。相逢唯死斗，岂易得生还。 
<br>纵宴参胡乐，收兵过雪山。不封十万户，此事亦应闲。
<br>
<br>玉帐将军意，殷勤把酒论。功高宁在我，阵没与招魂。 
<br>塞色干戈束，军容喜气屯。男儿今始是，敢出玉关门。
<br>
<br>回首陇山头，连天草木秋。圣君应入梦，半路遣封侯。 
<br>水不担阴雪，柴令倒戍楼。归来麟阁上，春色满皇州。
<br>
<br>
<br>
<br>&nbsp;&nbsp; 卷18_31 【横吹曲辞·入塞】刘希夷 
<br>
<br>将军陷虏围，边务息戎机。霜雪交河尽，旌旗入塞飞。 
<br>晓光随马度，春色伴人归。课绩朝明主，临轩拜武威。
<br>
<br>
<br>
<br>&nbsp;&nbsp; 卷18_32 【横吹曲辞·入塞曲】耿湋 
<br>
<br>将军带十围，重锦制戎衣。猿臂销弓力，虬须长剑威。 
<br>首登平乐宴，新破大宛归。楼上姝姬笑，门前问客稀。 
<br>暮烽玄菟急，秋草紫骝肥。未奉君王诏，高槐昼掩扉。
<br>
<br>
<br>
<br>&nbsp;&nbsp; 卷18_33 【横吹曲辞·入塞曲】贯休 
<br>
<br>单于烽火动，都护去天涯。别赐黄金甲，亲临白玉墀。 
<br>塞垣须静谧，师旅审安危。定远条支宠，如今胜古时。
<br>
<br>方见将军贵，分明对冕旒。圣恩如远被，狂虏不难收。 
<br>臣节唯期死，功勋敢望侯。终辞修里第，从此出皇州。
<br>
<br>百里精兵动，参差便渡辽。如何好白日，亦照此天骄。 
<br>远树深疑贼，惊蓬迥似雕。凯歌何日唱，碛路共天遥。
<br>
<br>
<br>
<br>&nbsp;&nbsp; 卷18_34 【横吹曲辞·入塞曲】沈彬 
<br>
<br>欲为皇王服远戎，万人金甲鼓鼙中。阵云暗塞三边黑， 
<br>兵血愁天一片红。半夜翻营旗搅月，深秋防戍剑磨风。 
<br>谤书未及明君爇，卧骨将军已殁功。
<br>
<br>苦战沙间卧箭痕，戍楼闲上望星文。生希国泽分偏将， 
<br>死夺河源答圣君。鸢觑败兵眠白草，马惊边鬼哭阴云。 
<br>功多地远无人纪，汉阁笙歌日又曛。
<br>
<br>
<br>
<br>&nbsp;&nbsp; 卷18_35 【横吹曲辞·折杨柳】卢照邻 
<br>
<br>倡楼启曙扉，园柳正依依。鸟鸣知岁隔，条变识春归。 
<br>露叶疑啼脸，风花乱舞衣。攀折聊将寄，军中书信稀。
<br>
<br>
<br>
<br>&nbsp;&nbsp; 卷18_36 【横吹曲辞·折杨柳】沈佺期 
<br>
<br>玉窗朝日映，罗帐春风吹。拭泪攀杨柳，长条宛地垂。 
<br>白花飞历乱，黄鸟思参差。妾自肝肠断，旁人那得知。
<br>
<br>
<br>
<br>&nbsp;&nbsp; 卷18_37 【横吹曲辞·折杨柳】乔知之 
<br>
<br>可怜濯濯春杨柳，攀折将来就纤手。
<br>妾容与此同盛衰，何必君恩独能久。
<br>
<br>
<br>
<br>&nbsp;&nbsp; 卷18_38 【横吹曲辞·折杨柳】刘宪 
<br>
<br>沙塞三河道，金闺二月春。碧烟杨柳色，红粉绮罗人。 
<br>露叶怜啼脸，风花思舞巾。攀持君不见，为听曲中新。
<br>
<br>
<br>
<br>&nbsp;&nbsp; 卷18_39 【横吹曲辞·折杨柳】崔湜 
<br>
<br>二月风光半，三边戍不还。年华妾自惜，杨柳为君攀。 
<br>落絮缘衫袖，垂条拂髻鬟。那堪音信断，流涕望阳关。
<br>
<br>
<br>
<br>&nbsp;&nbsp; 卷18_40 【横吹曲辞·折杨柳】韦承庆 
<br>
<br>万里边城地，三春杨柳节。叶似镜中眉，花如关外雪。 
<br>征人远乡思，倡妇高楼别。不忍掷年华，含情寄攀折。
<br>
<br>
<br>
<br>&nbsp;&nbsp; 卷18_41 【横吹曲辞·折杨柳】欧阳瑾 
<br>
<br>垂柳拂妆台，葳蕤叶半开。年华枝上见，边思曲中来。 
<br>嫩色宜新雨，轻花伴落梅。朝朝倦攀折，征戍几时回。
<br>
<br>
<br>
<br>&nbsp;&nbsp; 卷18_42 【横吹曲辞·折杨柳】张祜 
<br>
<br>红粉青楼曙，垂杨仲月春。怀君重攀折，非妾妒腰身。 
<br>舞带萦丝断，娇娥向叶嚬。横吹凡几曲，独自最愁人。
<br>
<br>
<br>
<br>&nbsp;&nbsp; 卷18_43 【横吹曲辞·折杨柳】张九龄 
<br>
<br>纤纤折杨柳，持此寄情人。一枝何足贵，怜是故园春。 
<br>迟景那能久，流芳不及新。更愁征戍客，鬓老边城尘。
<br>
<br>
<br>
<br>&nbsp;&nbsp; 卷18_44 【横吹曲辞·折杨柳】余延寿 
<br>
<br>大道连国门，东西种杨柳。葳蕤君不见，袅娜垂来久。 
<br>缘枝栖暝禽，雄去雌独吟。馀花怨春尽，微月起秋阴。 
<br>坐望窗中蝶，起攀枝上叶。好风吹长条，婀娜何如妾。 
<br>妾见柳园新，高楼四五春。莫吹胡塞曲，愁杀陇头人。
<br>
<br>
<br>
<br>&nbsp;&nbsp; 卷18_45 【横吹曲辞·折杨柳】李白 
<br>
<br>垂杨拂绿水，摇艳东风年。花明玉关雪，叶暖金窗烟。 
<br>美人结长恨，想对心凄然。攀条折春色，远寄龙庭前。
<br>
<br>
<br>
<br>&nbsp;&nbsp; 卷18_46 【横吹曲辞·折杨柳】孟郊 
<br>
<br>杨柳多短枝，短枝多别离。赠远累攀折，柔条安得垂。 
<br>青春有定节，离别无定时。但恐人别促，不怨来迟迟。 
<br>莫言短枝条，中有长相思。朱颜与绿杨，并在别离期。
<br>
<br>楼上春风过，风前杨柳歌。枝疏缘别苦，曲怨为年多。 
<br>花惊燕地雪，叶映楚池波。谁堪别离此，征戍在交河。
<br>
<br>
<br>
<br>&nbsp;&nbsp; 卷18_47 【横吹曲辞·折杨柳】李端 
<br>
<br>东城攀柳叶，柳叶低著草。少壮莫轻年，轻年有人老。 
<br>柳发遍川岗，登高堪断肠。雨烟轻漠漠，何树近君乡。 
<br>赠君折杨柳，颜色岂能久。上客莫沾巾，佳人正回首。 
<br>新柳送君行，古柳伤君情。突兀临荒渡，婆娑出旧营。 
<br>隋家两岸尽，陶宅五株平。日暮偏愁望，春山有鸟声。
<br>
<br>
<br>
<br>&nbsp;&nbsp; 卷18_48 【横吹曲辞·折杨柳】翁绶 
<br>
<br>紫陌金堤映绮罗，游人处处动离歌。阴移古戍迷荒草， 
<br>花带残阳落远波。台上少年吹白雪，楼中思妇敛青蛾。 
<br>殷勤攀折赠行客，此去关山雨雪多。
<br>
<br>
<br>
<br>&nbsp;&nbsp; 卷18_49 【横吹曲辞·望行人】王建 
<br>
<br>自从江树秋，日日上江楼。梦见离珠浦，书来在桂州。 
<br>不同鱼比目，终恨水分流。久不开明镜，多应是白头。
<br>
<br>
<br>
<br>&nbsp;&nbsp; 卷18_50 【横吹曲辞·望行人】张籍 
<br>
<br>秋风窗下起，旅雁向南飞。日日出门望，家家行客归。 
<br>无因见边使，空待寄寒衣。独闭青楼暮，烟深鸟雀稀。
<br>
<br>
<br>
<br>&nbsp;&nbsp; 卷18_51 【横吹曲辞·关山月】卢照邻 
<br>
<br>塞垣通碣石，虏障抵祁连。相思在万里，明月正孤悬。 
<br>影移金岫北，光断玉门前。寄书谢中妇，时看鸿雁天。
<br>
<br>
<br>
<br>&nbsp;&nbsp; 卷18_52 【横吹曲辞·关山月】沈佺期 
<br>
<br>汉月生辽海，曈曨出半晖。合昏玄兔郡，中夜白登围。 
<br>晕落关山迥，光含霜霰微。将军听晓角，战马欲南归。
<br>
<br>
<br>
<br>&nbsp;&nbsp; 卷18_53 【横吹曲辞·关山月】李白 
<br>
<br>明月出天山，苍茫云海间。长风几万里，吹度玉门关。 
<br>汉下白登道，胡窥青海湾。由来征战地，不见有人还。 
<br>戍客望边色，思归多苦颜。高楼当此夜，叹息未应闲。
<br>
<br>
<br>
<br>&nbsp;&nbsp; 卷18_54 【横吹曲辞·关山月】长孙佐辅 
<br>
<br>凄凄还切切，戍客多离别。何处最伤心，关山见秋月。 
<br>关月竟如何，由来远近过。始经玄兔塞，终绕白狼河。 
<br>忽忆秦楼妇，流光应共有。已得并蛾眉，还知揽纤手。 
<br>去岁照同行，比翼复连形。今宵照独立，顾影自茕茕。 
<br>馀晖渐西落，夜夜看如昨。借问映旌旗，何如鉴帷幕。 
<br>拂晓朔风悲，蓬惊雁不飞。几时征戍罢，还向月中归。
<br>
<br>
<br>
<br>&nbsp;&nbsp; 卷18_55 【横吹曲辞·关山月】耿湋 
<br>
<br>月明边徼静，戍客望乡时。塞古柳衰尽，关寒榆发迟。 
<br>苍苍万里道，戚戚十年悲。今夜青楼上，还应照所思。
<br>
<br>
<br>
<br>&nbsp;&nbsp; 卷18_56 【横吹曲辞·关山月二首】戴叔伦 
<br>
<br>月出照关山，秋风人未还。清光无远近，乡泪半书间。
<br>
<br>一雁过连营，繁霜覆古城。胡笳在何处，半夜起边声。
<br>
<br>
<br>
<br>&nbsp;&nbsp; 卷18_57 【横吹曲辞·关山月】崔融 
<br>
<br>月生西海上，气逐边风壮。万里度关山，苍茫非一状。 
<br>汉兵开郡国，胡马窥亭障。夜夜闻悲笳，征人起南望。
<br>
<br>
<br>
<br>&nbsp;&nbsp; 卷18_58 【横吹曲辞·关山月】李端 
<br>
<br>露湿月苍苍，关头榆叶黄。回轮照海远，分彩上楼长。 
<br>水冻频移幕，兵疲数望乡。只应城影外，万里共如霜。
<br>
<br>
<br>
<br>&nbsp;&nbsp; 卷18_59 【横吹曲辞·关山月】王建 
<br>
<br>关山月，营开道白前军发。冻轮当碛光悠悠， 
<br>照见三堆两堆骨。边风割面天欲明，金莎岭西看看没。
<br>
<br>
<br>
<br>&nbsp;&nbsp; 卷18_60 【横吹曲辞·关山月】张籍 
<br>
<br>秋月朗朗关山上，山中行人马蹄响。关山秋来雨雪多， 
<br>行人见月唱边歌。海边漠漠天气白，胡儿夜度黄龙碛。 
<br>军中探骑暮出城，伏兵暗处低旌戟。溪水连地霜草平， 
<br>野驼寻水碛中鸣。陇头风急雁不下，沙场苦战多流星。 
<br>可怜万国关山道，年年战骨多秋草。
<br>
<br>
<br>
<br>&nbsp;&nbsp; 卷18_61 【横吹曲辞·关山月】翁绶 
<br>
<br>裴回汉月满边州，照尽天涯到陇头。影转银河寰海静， 
<br>光分玉塞古今愁。笳吹远戍孤烽灭，雁下平沙万里秋。 
<br>况是故园摇落夜，那堪少妇独登楼。
<br>
<br>
<br>
<br>&nbsp;&nbsp; 卷18_62 【横吹曲辞·关山月】鲍氏君徽 
<br>
<br>高高秋月明，北照辽阳城。塞迥光初满，风多晕更生。 
<br>征人望乡思，战马闻鞞惊。朔风悲边草，胡沙昏虏营。 
<br>霜疑匣中剑，风惫原上旌。早晚谒金阙，不闻刁斗声。
<br>
<br>
<br>
<br>&nbsp;&nbsp; 卷18_63 【横吹曲辞·洛阳道】于武陵 
<br>
<br>浮世若浮云，千回故复新。旋添青草冢，更有白头人。 
<br>岁暮客将老，雪晴山欲春。行行车与马，不尽洛阳尘。
<br>
<br>
<br>
<br>&nbsp;&nbsp; 卷18_64 【横吹曲辞·洛阳道】郑渥 
<br>
<br>客亭门外路东西，多少喧腾事不齐。杨柳惹鞭公子醉， 
<br>纻麻掩泪鲁人迷。通宵尘土飞山月，是处经营夹御堤。 
<br>顷刻知音几存殁，半回依约认轮蹄。
<br>
<br>
<br>
<br>&nbsp;&nbsp; 卷18_65 【横吹曲辞·洛阳陌】李白 
<br>
<br>白玉谁家郎，回车渡天津。看花东上陌，惊动洛阳人。
<br>
<br>
<br>
<br>&nbsp;&nbsp; 卷18_66 【横吹曲辞·长安道】崔颢 
<br>
<br>长安甲第高入云，谁家居住霍将军。日晚朝回拥宾从， 
<br>路傍拜揖何纷纷。莫言炙手手可热，须臾火尽灰亦灭。 
<br>莫言贫贱即可欺，人生富贵自有时。一朝天子赐颜色， 
<br>世上悠悠应始知。
<br>
<br>
<br>
<br>&nbsp;&nbsp; 卷18_67 【横吹曲辞·长安道】孟郊 
<br>
<br>胡风激秦树，贱子风中泣。家家朱门开，得见不可入。 
<br>长安十二衢，投树鸟亦急。高阁何人家，笙簧正喧吸。
<br>
<br>
<br>
<br>&nbsp;&nbsp; 卷18_68 【横吹曲辞·长安道】顾况 
<br>
<br>长安道，人无衣，马无草，何不归来山中老。
<br>
<br>
<br>
<br>&nbsp;&nbsp; 卷18_69 【横吹曲辞·长安道】聂夷中 
<br>
<br>此地无驻马，夜中犹走轮。所以路旁草，少于衣上尘。
<br>
<br>
<br>
<br>&nbsp;&nbsp; 卷18_70 【横吹曲辞·长安道】韦应物 
<br>
<br>汉家宫殿含云烟，两宫十里相连延。晨霞出没弄丹阙， 
<br>春雨依微自甘泉。春雨依微春尚早，长安贵游爱芳草。 
<br>宝马横来下建章，香车却转避驰道。 
<br>贵游谁最贵，卫霍世难比。何能蒙主恩，幸遇边尘起。 
<br>归来甲第拱皇居。朱门峨峨临九衢， 
<br>中有流苏合欢之宝帐，一百二十凤凰罗列含明珠。 
<br>下有锦铺翠被之粲烂，博山吐香五云散。 
<br>丽人绮阁情飘飖，头上鸳钗双翠翘，低鬟曳袖回春雪， 
<br>聚黛一声愁碧霄。山珍海错弃藩篱，烹犊炰羔如折葵。 
<br>既请列侯封部曲，还将金印授庐儿。欢荣若此何所苦， 
<br>但苦白日西南驰。
<br>
<br>
<br>
<br>&nbsp;&nbsp; 卷18_71 【横吹曲辞·长安道】白居易 
<br>
<br>花枝缺处青楼开，艳歌一曲酒一杯。美人劝我急行乐， 
<br>自古朱颜不再来，君不见外州客，长安道，一回来， 
<br>一回老。
<br>
<br>
<br>
<br>&nbsp;&nbsp; 卷18_72 【横吹曲辞·长安道】薛能 
<br>
<br>汲汲复营营，东西连两京。关繻古若在，山岳累应成。 
<br>各自有身事，不相知姓名。交驰喧众类，分散入重城。 
<br>此路去无尽，万方人始生。空馀片言苦，来往觅刘桢。
<br>
<br>
<br>
<br>&nbsp;&nbsp; 卷18_73 【横吹曲辞·长安道】贯休 
<br>
<br>憧憧合合，八表一辙。黄尘雾合，车马火热。名汤风雨， 
<br>利辗霜雪。千车万驮，半宿关月。上有尧禹，下有夔契。 
<br>紫气银轮兮常覆金阙，仙掌捧日兮浊河澄澈。 
<br>愚将草木兮有言，与华封人兮不别。
<br>
<br>
<br>
<br>&nbsp;&nbsp; 卷18_74 【横吹曲辞·长安道】沈佺期 
<br>
<br>秦地平如掌，层城出云汉。楼阁九衢春，车马千门旦。 
<br>绿柳开复合，红尘聚还散。日晚斗鸡回，经过狭斜看。
<br>
<br>
<br>
<br>&nbsp;&nbsp; 卷18_75 【横吹曲辞·梅花落】卢照邻 
<br>
<br>梅岭花初发，天山雪未开。雪处疑花满，花边似雪回。 
<br>因风入舞袖，杂粉向妆台。匈奴几万里，春至不知来。
<br>
<br>
<br>
<br>&nbsp;&nbsp; 卷18_76 【横吹曲辞·梅花落】沈佺期 
<br>
<br>铁骑几时回，金闺怨早梅。雪中花已落，风暖叶应开。 
<br>夕逐新春管，香迎小岁杯。感时何足贵，书里报轮台。
<br>
<br>
<br>
<br>&nbsp;&nbsp; 卷18_77 【横吹曲辞·梅花落】刘方平 
<br>
<br>新岁芳梅树，繁苞四面同。春风吹渐落，一夜几枝空。 
<br>小妇今如此，长城恨不穷。莫将辽海雪，来比后庭中。
<br>
<br>
<br>
<br>&nbsp;&nbsp; 卷18_78 【横吹曲辞·紫骝马】卢照邻 
<br>
<br>骝马照金鞍，转战入皋兰。塞门风稍急，长城水正寒。 
<br>雪暗鸣珂重，山长喷玉难。不辞横绝漠，流血几时干。
<br>
<br>
<br>
<br>&nbsp;&nbsp; 卷18_79 【横吹曲辞·紫骝马】李白 
<br>
<br>紫骝行且嘶，双翻碧玉蹄。临流不肯渡，似惜锦障泥。 
<br>白雪关山远，黄云海树迷。挥鞭万里去，安得念春闺。
<br>
<br>
<br>
<br>&nbsp;&nbsp; 卷18_80 【横吹曲辞·紫骝马】李益 
<br>
<br>争场看斗鸡，白鼻紫騧嘶。漳水春归晚，丛台日向低。 
<br>歇鞍珠作汗，试剑玉如泥。为谢红梁燕，年年妾独栖。
<br>
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
