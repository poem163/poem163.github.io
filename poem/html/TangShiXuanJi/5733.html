<HTML>
<HEAD>
<TITLE>杜牧诗全集（一） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangChao/">唐朝诗选</a> <font color=4C4C4C>&gt;&gt; </font><a href="../../html/TangShiXuanJi/">唐诗选集</a> <FONT color=#BCB6A0>&gt;&gt;</font> 杜牧诗全集（一）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>杜牧诗全集（一）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-28&nbsp;&nbsp;文章类别:唐诗选集&nbsp;&nbsp;阅读次数:<script language=javascript src="../../hits.php?articleid=5733"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'杜牧诗全集（一）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[杜牧诗全集（一）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 卷一（二十七题，二十八首）：
<br>
<br>感怀诗一首　　　　　　　　　　杜秋娘诗并序
<br>郡斋独酌　　　　　　　　　　　张好好诗并序
<br>冬至日寄小侄阿宜诗　　　　　　李甘诗
<br>洛中送冀处士东游　　　　　　　送沈处士赴苏州李中丞招……
<br>长安送友人游湖南　　　　　　　皇风
<br>雪中书怀　　　　　　　　　　　雨中作
<br>偶游石盎僧舍　　　　　　　　　赴京初入汴口晓景即事……
<br>独酌　　　　　　　　　　　　　惜春
<br>题安州浮云寺楼寄湖州张郎中　　过骊山作
<br>池州送孟迟先辈　　　　　　　　重送
<br>题池州弄水亭　　　　　　　　　题宣州开元寺
<br>大雨行　　　　　　　　　　　　自宣州赴官入京路逢裴坦……
<br>赠宣州元处士　　　　　　　　　村行
<br>史将军二首
<br>
<br>卷二（五十四题，六十七首）：
<br>
<br>华清宫三十韵　　　　　　　　　长安杂题长句六首
<br>河湟　　　　　　　　　　　　　许七侍御弃官东归潇洒江南……
<br>李给事中敏二首　　　　　　　　题永崇西平王宅太尉愬院六韵
<br>东兵长句十韵　　　　　　　　　过勤政楼
<br>过魏文贞公宅　　　　　　　　　早春阁下寓直萧九舍人亦直……
<br>秋晚与沈十七舍人期游樊川不至　念昔游三首
<br>今皇帝陛下一诏征兵……　　　　奉和白相公圣德和平……
<br>过华清宫绝句三首　　　　　　　登乐游原
<br>闻庆州赵纵使君与党项战……　　送容州唐中丞赴镇
<br>夏州崔常侍自少常亚列……　　　街西长句
<br>春申君　　　　　　　　　　　　奉陵宫人
<br>读韩杜集　　　　　　　　　　　春日言怀寄虢州李常侍十韵
<br>李侍郎于阳羡里富有泉石……　　赠李处士长句四韵
<br>送国棋王逢　　　　　　　　　　重送绝句
<br>少年行　　　　　　　　　　　　奉和门下相公送西川相公……
<br>朱坡　　　　　　　　　　　　　早春寄岳州李使君……
<br>送王侍御赴夏口座主幕　　　　　自贻
<br>自遣　　　　　　　　　　　　　题桐叶
<br>沈下贤　　　　　　　　　　　　李和鼎
<br>赠沈学士张歌人　　　　　　　　忆游朱坡四韵
<br>朱坡绝句三首　　　　　　　　　出宫人二首
<br>长安秋望　　　　　　　　　　　独酌
<br>醉眠　　　　　　　　　　　　　不饮赠酒
<br>昔事文皇帝三十二韵　　　　　　道一大尹存之学士庭美学士……
<br>杏园　　　　　　　　　　　　　春晚题韦家亭子
<br>过田家宅　　　　　　　　　　　见宋拾遗题名处感而成诗
<br>雪晴访赵嘏街西所居三韵　　　　将赴吴兴登乐游原一绝
<br>
<br>卷三（八十三题，八十八首）：
<br>
<br>洛阳长句二首　　　　　　　　　洛中监察病假满送韦楚……
<br>东都送郑处诲校书归上都　　　　故洛阳城有感
<br>扬州三首　　　　　　　　　　　润州二首
<br>题扬州禅智寺　　　　　　　　　西江怀古
<br>江南怀古　　　　　　　　　　　江南春绝句
<br>将赴宣州留题扬州禅智寺　　　　题宣州开元寺水阁阁下宛溪……
<br>宣州送裴坦判官往舒州……　　　句溪夏日送卢霈秀才……
<br>自宣城赴官上京　　　　　　　　春末题池州弄水亭
<br>登池州九峰楼寄张祜　　　　　　齐安郡晚秋
<br>九日齐山登高　　　　　　　　　池州春送前进士蒯希逸
<br>齐安郡中偶题二首　　　　　　　齐安郡后池绝句
<br>题齐安城楼　　　　　　　　　　池州李使君没后十一日……
<br>见刘秀才与池州妓别　　　　　　池州废林泉寺
<br>忆齐安郡　　　　　　　　　　　池州清溪
<br>游池州林泉寺金碧洞　　　　　　即事黄州作
<br>赠李秀才是上公孙子　　　　　　寄李起居四韵
<br>题池州贵池亭　　　　　　　　　兰溪
<br>睦州四韵　　　　　　　　　　　秋晚早发新定
<br>除官归京睦州雨霁　　　　　　　夜泊桐庐先寄苏台卢郎中
<br>新转南曹未叙朝散初秋暑退……　题白蘋洲
<br>题茶山　　　　　　　　　　　　茶山下作
<br>入茶山下题水口草市绝句　　　　春日茶山病不饮酒因呈宾客
<br>不饮赠官妓　　　　　　　　　　早春赠军事薛判官
<br>代吴兴妓春初寄薛军事　　　　　八月十二日得替后移居霅溪……
<br>初冬夜饮　　　　　　　　　　　栽竹
<br>梅　　　　　　　　　　　　　　山石榴
<br>柳长句　　　　　　　　　　　　隋堤柳
<br>柳绝句　　　　　　　　　　　　独柳
<br>早雁　　　　　　　　　　　　　鵁鶄
<br>鹦鹉　　　　　　　　　　　　　鹤
<br>鸦　　　　　　　　　　　　　　鹭鸶
<br>村舍燕　　　　　　　　　　　　归燕
<br>伤猿　　　　　　　　　　　　　还俗老僧
<br>斫竹　　　　　　　　　　　　　将赴湖州留题亭菊
<br>折菊　　　　　　　　　　　　　云
<br>醉后题僧院　　　　　　　　　　题禅院
<br>哭李给事中敏　　　　　　　　　黄州竹径
<br>题敬爱寺楼　　　　　　　　　　送刘秀才归江陵
<br>见吴秀才与池妓别因成绝句　　　湖南正初招李郢秀才
<br>赠朱道灵　　　　　　　　　　　屏风绝句
<br>哭韩绰　　　　　　　　　　　　新定途中
<br>题新定八松院小石
<br>
<br>卷四（七十七题，八十四首）：
<br>
<br>往年随故府吴兴公夜泊芜湖……　怀钟陵旧游四首
<br>台城曲二首　　　　　　　　　　江上雨寄崔碣
<br>罢钟陵幕吏十三年来泊湓浦……　商山麻涧
<br>商山富水驿　　　　　　　　　　丹水
<br>题武关　　　　　　　　　　　　除官赴阙商山道中绝句
<br>汉江　　　　　　　　　　　　　襄阳雪夜感怀
<br>咏歌圣德远怀天宝因题关亭……　途中作
<br>重到襄阳哭亡友韦寿朋　　　　　赤壁
<br>云梦泽　　　　　　　　　　　　除官行至昭应闻友人出官因寄
<br>寄浙东韩乂评事　　　　　　　　泊秦淮
<br>秋浦途中　　　　　　　　　　　题桃花夫人庙
<br>初春有感寄歙州邢员外　　　　　书怀寄中朝往还
<br>寄崔钧　　　　　　　　　　　　初春雨中舟次和州横江……
<br>和州绝句　　　　　　　　　　　题乌江亭
<br>题横江馆　　　　　　　　　　　寄沣州张舍人笛
<br>寄扬州韩绰判官　　　　　　　　送李群玉赴举
<br>送薛种游湖南　　　　　　　　　题寿安县甘棠馆御沟
<br>汴河怀古　　　　　　　　　　　汴河阻冻
<br>酬张祜处士见寄长句四韵　　　　寄宣州郑谏议
<br>题元处士高亭　　　　　　　　　郑瓘协律
<br>和野人殷潜之题筹笔驿十四韵　　重题绝句一首
<br>送陆洿郎中弃官东归　　　　　　寄珉笛与宇文舍人
<br>寄内兄和州崔员外十二韵　　　　遣兴
<br>早秋　　　　　　　　　　　　　秋思
<br>途中一绝　　　　　　　　　　　春尽途中
<br>题村舍　　　　　　　　　　　　代人寄远六言二首
<br>闺情　　　　　　　　　　　　　旧游
<br>寄远　　　　　　　　　　　　　帘
<br>寄题甘露寺北轩　　　　　　　　题青云馆
<br>正初奉酬歙州刺史邢群　　　　　江上偶见绝句
<br>题木兰庙　　　　　　　　　　　入商山
<br>偶题　　　　　　　　　　　　　送卢秀才一绝
<br>醉题　　　　　　　　　　　　　题商山四皓庙一绝
<br>送隐者一绝　　　　　　　　　　题张处士山庄一绝
<br>有怀重送斛斯判官　　　　　　　赠别二首
<br>寄远　　　　　　　　　　　　　九日
<br>寄牛相公　　　　　　　　　　　为人题赠二首
<br>少年行　　　　　　　　　　　　盆池
<br>有寄
<br>
<br>外集（一百一十八题，一百二十五首，联句一首）：
<br>
<br>斑竹筒簟　　　　　　　　　　　和严恽秀才落花
<br>倡楼戏赠　　　　　　　　　　　初上船留寄
<br>秋岸　　　　　　　　　　　　　过大梁闻河亭方宴赠孙子端
<br>题吴兴消暑楼十二韵　　　　　　奉送中丞姊夫俦自大理卿……
<br>中丞业深韬略志在功名……　　　和裴杰秀才新樱桃
<br>春思　　　　　　　　　　　　　代人作
<br>偶题二首　　　　　　　　　　　冬至日遇京使发寄舍弟
<br>洛下送张曼容赴上党召　　　　　宣州留赠
<br>寄题宣州开元寺　　　　　　　　赠张祜
<br>残春独来南亭因寄张祜　　　　　宣州开元寺南楼
<br>寄远人　　　　　　　　　　　　别沈处士
<br>留赠　　　　　　　　　　　　　奉和仆射相公春泽稍愆……
<br>寄李播评事　　　　　　　　　　送牛相公出镇襄州
<br>送薛邽二首　　　　　　　　　　见穆三十宅中庭梅榴花谢
<br>留诲曹师等诗　　　　　　　　　洛阳
<br>寄唐州李玭尚书　　　　　　　　南陵道中
<br>登九峰楼　　　　　　　　　　　别家
<br>归家　　　　　　　　　　　　　雨
<br>送人　　　　　　　　　　　　　遣怀
<br>醉赠薛道封　　　　　　　　　　歙州卢中丞见惠名酝
<br>咏袜　　　　　　　　　　　　　宫词二首
<br>月　　　　　　　　　　　　　　忍死留别献盐铁裴相公二十叔
<br>悲吴王城　　　　　　　　　　　闺情代作
<br>寄沈褒秀才　　　　　　　　　　入关
<br>及第后寄长安故人　　　　　　　偶作
<br>赠终南兰若僧　　　　　　　　　遣怀
<br>秋感　　　　　　　　　　　　　赠渔父
<br>叹花　　　　　　　　　　　　　题刘秀才新竹
<br>山行　　　　　　　　　　　　　书怀
<br>紫薇花　　　　　　　　　　　　醉后呈崔大夫
<br>和宣州沈大夫登北楼书怀　　　　夜雨
<br>方响　　　　　　　　　　　　　将出关宿层峰驿却寄李谏议
<br>使回枉唐州崔司马书……　　　　郡斋秋夜即事寄斛斯处士许秀才
<br>同赵二十二访张明府郊居联句　　早春题真上人院
<br>对花微疾不饮呈坐中诸公　　　　酬王秀才桃花园见寄
<br>走笔送杜十三归京　　　　　　　送王十至褒中因寄尚书
<br>后池泛舟送王十　　　　　　　　重送王十
<br>洛阳秋夕　　　　　　　　　　　赠猎骑
<br>怀吴中冯秀才　　　　　　　　　寄东塔僧
<br>秋夕　　　　　　　　　　　　　瑶瑟
<br>送故人归山　　　　　　　　　　闻角
<br>押兵甲发谷口寄诸公　　　　　　和令狐侍御赏蕙草
<br>偶题　　　　　　　　　　　　　三川驿伏览座主舍人留题
<br>陕州醉赠裴四同年　　　　　　　破镜
<br>长安雪后　　　　　　　　　　　华清宫
<br>冬日题智门寺北楼　　　　　　　别王十后遣京使累路附书
<br>许秀才至辱李蕲州绝句……　　　送张判官归兼谒鄂州大夫
<br>宿长庆寺　　　　　　　　　　　望少华三首
<br>登沣州驿楼寄京兆韦尹　　　　　长安晴望
<br>岁日朝回口号　　　　　　　　　骕骦骏
<br>龙丘途中二首　　　　　　　　　宫人冢
<br>寄浙西李判官　　　　　　　　　寄杜子二首
<br>卢秀才将出王屋高步名场……　　送刘三复郎中赴阙
<br>羊栏浦夜陪宴会　　　　　　　　送杜顗赴润州幕
<br>有感　　　　　　　　　　　　　书怀寄卢州
<br>贺崔大夫崔正字　　　　　　　　江南送左师
<br>寝夜　　　　　　　　　　　　　十九兄郡楼有宴病不赴
<br>愁　　　　　　　　　　　　　　隋苑
<br>芭蕉　　　　　　　　　　　　　汴人舟行答张祜
<br>牧陪昭应卢郎中在江西宣州……
<br>
<br>别集（五十七题，六十首）：
<br>
<br>寓言　　　　　　　　　　　　　猿
<br>怀归　　　　　　　　　　　　　边上晚秋
<br>伤友人悼吹箫妓　　　　　　　　访许颜
<br>春日古道傍作　　　　　　　　　青冢
<br>大梦上人自庐峰回　　　　　　　洛中二首
<br>边上闻笳三首　　　　　　　　　春日寄许浑先辈
<br>经阖闾城　　　　　　　　　　　并州道中
<br>别怀　　　　　　　　　　　　　渔父
<br>秋梦　　　　　　　　　　　　　早秋客舍
<br>逢故人　　　　　　　　　　　　秋晚江上遣怀
<br>长安夜月　　　　　　　　　　　云
<br>春怀　　　　　　　　　　　　　逢故人
<br>闲题　　　　　　　　　　　　　金谷园
<br>重登科　　　　　　　　　　　　游边
<br>将赴池州道中作　　　　　　　　隋宫春
<br>蛮中醉　　　　　　　　　　　　寓题
<br>送赵十二赴举　　　　　　　　　偶呈郑先辈
<br>子规　　　　　　　　　　　　　江楼
<br>旅宿　　　　　　　　　　　　　杜鹃
<br>闻蝉　　　　　　　　　　　　　送友人
<br>旅情　　　　　　　　　　　　　晓望
<br>贻友人　　　　　　　　　　　　书事
<br>别鹤　　　　　　　　　　　　　晚泊
<br>山寺　　　　　　　　　　　　　早行
<br>秋日偶题　　　　　　　　　　　忆归
<br>黄州偶见作　　　　　　　　　　醉倒
<br>酬许十三秀才兼依来韵　　　　　后池泛舟送王十秀才
<br>书情　　　　　　　　　　　　　兵部尚书席上作
<br>骕骦坂
<br>
<br>补遗（六十九题，七十一首，残句六条）：
<br>
<br>题水西寺　　　　　　　　　　　江楼晚望
<br>赠别宣州崔群相公　　　　　　　吴宫词二首
<br>金陵　　　　　　　　　　　　　即事
<br>七夕　　　　　　　　　　　　　蔷薇花
<br>中秋日拜起居表晨渡天津桥……　寄卢先辈
<br>南楼夜　　　　　　　　　　　　怀紫阁山
<br>题孙逸人山居　　　　　　　　　中途寄友人
<br>送苏协律从事振武　　　　　　　宣州开元寺赠惟真上人
<br>绿萝　　　　　　　　　　　　　陵阳送客
<br>川守大夫刘公早岁寓居敦行……　冬日五湖馆水亭怀别
<br>不寝　　　　　　　　　　　　　泊松江
<br>闻开江相国宋下世二首　　　　　出关
<br>暝投云智寺渡溪不得……　　　　宣城赠萧兵曹
<br>过鲍溶宅有感　　　　　　　　　寄兄弟
<br>秋日　　　　　　　　　　　　　卜居招书侣
<br>西山草堂　　　　　　　　　　　贻隐者
<br>石池　　　　　　　　　　　　　怀政禅师院
<br>送荔浦蒋明府赴任　　　　　　　秋夕有怀
<br>秋霁寄远　　　　　　　　　　　经古行宫
<br>秋晚怀茅山石涵村舍　　　　　　留题李侍御书斋
<br>行次白沙馆先寄上河南王侍郎　　贵游
<br>越中　　　　　　　　　　　　　闻范秀才自蜀游江湖
<br>宿东横山濑　　　　　　　　　　贻迁客
<br>寄桐江隐者　　　　　　　　　　长兴里夏日寄南邻避暑
<br>送大昱禅师　　　　　　　　　　梁秀才以早春旅次大梁……
<br>分司东都寓居履道……　　　　　题白云楼
<br>赠别　　　　　　　　　　　　　秋夜与友人宿
<br>将赴京留赠僧院　　　　　　　　寄湘中友人
<br>江上逢友人　　　　　　　　　　金谷怀古
<br>行经庐山东林寺　　　　　　　　途中逢故人话西山读书早曾游览
<br>将赴京题陵阳王氏水居　　　　　送别
<br>寄远　　　　　　　　　　　　　新柳
<br>旅怀作　　　　　　　　　　　　雁
<br>惜春　　　　　　　　　　　　　鸳鸯
<br>闻雁　　　　　　　　　　　　　残句六条
<br>
<br>
<br>
<br>--------------------------------------------------------------------------------
<br>
<br>　　自撰墓志铭
<br>
<br>
<br>牧字牧之。曾祖某，河西陇右节度使；祖某，司徒、平章事、岐
<br>国公、赠太师；考某，驾部员外，累赠礼部尚书。牧进士及第，制策
<br>登科，弘文馆校书郎，试左武卫兵曹参军、江西团练巡官，转监察御
<br>史里行、御史、淮南节度掌书记，拜真监察，分司东都。以弟病去官，
<br>授宣州团练判官、殿中侍御史、内供奉，迁左补阙、史馆修撰，转膳
<br>部、比部员外郎，皆兼史职。出守黄、池、睦三州，迁司勋员外郎、
<br>史馆修撰，转吏部员外。以弟病，乞守湖州，入拜考功郎中、知制诰。
<br>周岁，拜中书舍人。
<br>
<br>某平生好读书，为文亦不出人。曹公曰：“吾读兵书战策多矣，
<br>孙武深矣。”因注其书十三篇，乃曰：“上穷天时，下极人事，无以
<br>加也，后当有知之者。”
<br>
<br>去岁七月十日，在吴兴，梦人告曰：“尔当作小行郎。”复问其
<br>次，曰：“礼部考功，为小行矣。”言其终典耳。今岁九月十九日归，
<br>夜困，亥初就枕寝，得被势久，酣而不梦，有人朗告曰：“尔改名毕。”
<br>十月二日，奴顺来言“炊将熟甑裂”。予曰：“皆不祥也。”十一月
<br>十日，梦书片纸“皎皎白驹，在彼空谷”，傍有人曰：“空谷，非也，
<br>过隙也。”予生于角，星昴毕于角为第八宫，曰病厄宫，亦曰八杀宫，
<br>土星在焉，火星继木。星工杨晞曰：“木在张于角为第十一福德宫，
<br>木为福德大君子，救于其旁，无虞也。”予曰：“自湖守不周岁，迁
<br>舍人，木还福于角足矣，土火还死于角，宜哉！”复自视其形，视流
<br>而疾，鼻折山根，年五十，斯寿矣。某月某日，终于安仁里。
<br>
<br>妻河东裴氏，朗州刺史偃之女，先某若干时卒。长男曰曹师，年
<br>十六；次曰祝柅，年十二。别生二男，曰兰、曰兴，一女，曰真，皆
<br>幼。以某月日，葬于少陵司马村先茔。铭曰：
<br>
<br>后魏太尉颙，封平安公，及予九世，皆葬少陵。嗟尔小子，亦克
<br>厥终，安于尔宫。
<br>
<br>（《樊川文集》卷十）
<br>
<br>
<br>
<br>--------------------------------------------------------------------------------
<br>
<br>【电子版杜牧诗全集·卷一】
<br>
<br>一华编校
<br>
<br>
<br>感怀诗一首　时沧州用兵。
<br>
<br>高文会隋季，提剑徇天意。
<br>扶持万代人，步骤三皇地。
<br>圣云继之神，神仍用文治。
<br>德泽酌生灵，沉酣薰骨髓。
<br>旄头骑箕尾，风尘蓟门起。
<br>胡兵杀汉兵，尸满咸阳市。
<br>宣皇走豪杰，谈笑开中否。
<br>[肃宗也。]
<br>蟠联两河间，烬萌终不弥。
<br>号为精兵处，齐蔡燕赵魏。
<br>合环千里疆，争为一家事。
<br>逆子嫁虏孙，西邻聘东里。
<br>急热同手足，唱和如宫徵。
<br>法制自作为，礼文争僭拟。
<br>压阶螭斗角，画屋龙交尾。
<br>署纸日替名，分财赏称赐。
<br>刳隍欦万寻，缭垣叠千雉。
<br>誓将付孱孙，血绝然方已。
<br>九庙仗神灵，四海为输委。
<br>如何七十年，汗赩含羞耻？
<br>韩彭不再生，英卫皆为鬼。
<br>凶门爪牙辈，穰穰如儿戏。
<br>累圣但日吁，阃外将谁寄？
<br>屯田数十万，堤防常慑惴。
<br>急征赴军须，厚赋资凶器。
<br>因隳画一法，且逐随时利。
<br>流品极蒙尨，网罗渐离弛。
<br>夷狄日开张，黎元愈憔悴。
<br>邈矣远太平，萧然尽烦费。
<br>至于贞元末，风流恣绮靡。
<br>艰极泰循来，元和圣天子。
<br>元和圣天子，英明汤武上。
<br>茅茨覆宫殿，封章绽帷帐。
<br>伍旅拔雄儿，梦卜庸真相。
<br>勃云走轰霆，河南一平荡。
<br>继于长庆初，燕赵终舁强。
<br>携妻负子来，北阙争顿颡。
<br>故老抚儿孙，尔生今有望。
<br>茹鲠喉尚隘，负重力未壮。
<br>坐幄无奇兵，吞舟漏疏网。
<br>骨添蓟垣沙，血涨滹沱浪。
<br>祗云徒有征，安能问无状。
<br>一日五诸侯，奔亡如鸟往。
<br>取之难梯天，失之易反掌。
<br>苍然太行路，翦翦还榛莽。
<br>关西贱男子，誓肉虏杯羹。
<br>请数击虏事，谁其为我听。
<br>荡荡乾坤大，曈曈日月明。
<br>叱起文武业，可以豁洪溟。
<br>安得封域内，长有扈苗征。
<br>七十里百里，彼亦何尝争。
<br>往往念所至，得醉愁苏醒。
<br>韬舌辱壮心，叫阍无助声。
<br>聊书感怀韵，焚之遗贾生。
<br>
<br>
<br>杜秋娘诗并序
<br>
<br>杜秋，金陵女也。年十五为李锜妾。后锜叛灭，
<br>籍之入宫，有宠于景陵。穆宗即位，命秋为皇子
<br>傅姆，皇子壮，封漳王。郑注用事，诬丞相欲去
<br>己者，指王为根，王被罪废削，秋因赐归故乡。
<br>予过金陵，感其穷且老，为之赋诗。
<br>
<br>京江水清滑，生女白如脂。
<br>其间杜秋者，不劳朱粉施。
<br>老濞即山铸，后庭千双眉。
<br>秋持玉斝醉，与唱金缕衣。
<br>[劝君莫惜金缕衣，劝君须惜少年时。花开堪折
<br>直须折，莫待无花空折枝。李锜长唱此辞。]
<br>濞即白首叛，秋亦红泪滋。
<br>吴江落日渡，灞岸绿杨垂。
<br>联裾见天子，盼眄独依依。
<br>椒壁悬锦幕，镜奁蟠蛟螭。
<br>低鬟认新宠，窈袅复融怡。
<br>月上白璧门，桂影凉参差。
<br>金阶露新重，闲捻紫箫吹。
<br>[晋书：盗开凉州张骏冢，得紫玉箫。]
<br>莓苔夹城路，南苑雁初飞。
<br>红粉羽林仗，独赐辟邪旗。
<br>归来煮豹胎，餍饫不能饴。
<br>咸池升日庆，铜雀分香悲。
<br>雷音后车远，事往落花时。
<br>燕禖得皇子，壮发绿緌緌。
<br>画堂授傅姆，天人亲捧持。
<br>虎睛珠络褓，金盘犀镇帷。
<br>长杨射熊罴，武帐弄哑咿。
<br>渐抛竹马剧，稍出舞鸡奇。
<br>崭崭整冠佩，侍宴坐瑶池。
<br>眉宇俨图画，神秀射朝辉。
<br>一尺桐偶人，江充知自欺。
<br>王幽茅土削，秋放故乡归。
<br>觚棱拂斗极，回首尚迟迟。
<br>四朝三十载，似梦复疑非。
<br>潼关识旧吏，吏发已如丝。
<br>却唤吴江渡，舟人那得知。
<br>归来四邻改，茂苑草菲菲。
<br>清血洒不尽，仰天知问谁。
<br>寒衣一匹素，夜借邻人机。
<br>我昨金陵过，闻之为嘘唏。
<br>自古皆一贯，变化安能推。
<br>夏姬灭两国，逃作巫臣姬。
<br>西子下姑苏，一舸逐鸱夷。
<br>织室魏豹俘，作汉太平基。
<br>误置代籍中，两朝尊母仪。
<br>光武绍高祖，本系生唐儿。
<br>珊瑚破高齐，作婢舂黄糜。
<br>萧后去扬州，突厥为阏氏。
<br>女子固不定，士林亦难期。
<br>射钩后呼父，钓翁王者师。
<br>无国要孟子，有人毁仲尼。
<br>秦因逐客令，柄归丞相斯。
<br>安知魏齐首，见断箦中尸。
<br>给丧蹶张辈，廊庙冠峨危。
<br>珥貂七叶贵，何妨我虏支。
<br>苏武却生返，邓通终死饥。
<br>主张既难测，翻覆亦其宜。
<br>地尽有何物？天外复何之？
<br>指何为而捉？足何为而驰？
<br>耳何为而听？目何为而窥？
<br>己身不自晓，此外何思惟。
<br>因倾一樽酒，题作杜秋诗。
<br>愁来独长咏，聊可以自怡。
<br>
<br>
<br>郡斋独酌　黄州作。
<br>
<br>前年鬓生雪，今年须带霜。
<br>时节序鳞次，古今同雁行。
<br>甘英穷四海，四万到洛阳。
<br>东南我所见，北可计幽荒。
<br>中画一万国，角角棋布方。
<br>地顽压不穴，天迥老不僵。
<br>屈指百万世，过如霹雳忙。
<br>人生落其内，何者为彭殇？
<br>促束自系缚，儒衣宽且长。
<br>旗亭雪中过，敢问当垆娘。
<br>我爱李侍中，摽摽七尺强。
<br>白羽八札弓，髀压绿檀枪。
<br>风前略横阵，紫髯分两傍。
<br>淮西万虎士，怒目不敢当。
<br>功成赐宴麟德殿，猿超鹘掠广球场。
<br>三千宫女侧头看，相排踏碎双明珰。
<br>旌竿幖幖旗(火霍)(火霍)，意气横鞭归故乡。
<br>我爱朱处士，三吴当中央。
<br>罢亚百顷稻，西风吹半黄。
<br>尚可活乡里，岂惟满囷仓。
<br>后岭翠扑扑，前溪碧泱泱。
<br>雾晓起凫雁，日晚下牛羊。
<br>叔舅欲饮我，社瓮尔来尝。
<br>伯姊子欲归，彼亦有壶浆。
<br>西阡下柳坞，东陌绕荷塘。
<br>姻亲骨肉舍，烟火遥相望。
<br>太守政如水，长官贪似狼。
<br>征输一云毕，任尔自存亡。
<br>我昔造其室，羽仪鸾鹤翔。
<br>交横碧流上，竹映琴书床。
<br>出语无近俗，尧舜禹武汤。
<br>问今天子少，谁人为栋梁。
<br>我曰天子圣，晋公提纪纲。
<br>联兵数十万，附海正诛沧。
<br>谓言大义不小义，取易卷席如探囊。
<br>犀甲吴兵斗弓弩，蛇矛燕戟驰锋芒。
<br>岂知三载凡百战，钩车不得望其墙。
<br>答云此山外，有事同胡羌。
<br>谁将国伐叛，话与钓鱼郎。
<br>溪南重回首，一径出修篁。
<br>尔来十三岁，斯人未曾忘。
<br>往往自抚己，泪下神苍茫。
<br>御史诏分洛，举趾何猖狂。
<br>阙下谏官业，拜疏无文章。
<br>寻僧解忧梦，乞酒缓愁肠。
<br>岂为妻子计，未去山林藏。
<br>平生五色线，愿补舜衣裳。
<br>弦歌教燕赵，兰芷浴河湟。
<br>腥膻一扫洒，凶狠皆披攘。
<br>生人但眠食，寿域富农桑。
<br>孤吟志在此，自亦笑荒唐。
<br>江郡雨初霁，刀好截秋光。
<br>池边成独酌，拥鼻菊枝香。
<br>醺酣更唱太平曲，仁圣天子寿无疆。
<br>
<br>
<br>张好好诗并序
<br>
<br>牧太和三年，佐故吏部沈公江西幕。好好年十三，
<br>始以善歌来乐籍中。后一岁，公移镇宣城，复置
<br>好好于宣城籍中。后二岁，为沈著作述师，以双
<br>鬟纳之。后二岁，于洛阳东城，重睹好好，感旧
<br>伤怀，故题诗赠之。
<br>
<br>君为豫章姝，十三才有余。
<br>翠茁凤生尾，丹叶莲含跗。
<br>高阁倚天半，章江联碧虚。
<br>此地试君唱，特使华筵铺。
<br>主公顾四座，始讶来踟蹰。
<br>吴娃起引赞，低徊映长裾。
<br>双鬟可高下，才过青罗襦。
<br>盼盼乍垂袖，一声雏凤呼。
<br>繁弦迸关纽，塞管裂圆芦。
<br>众音不能逐，袅袅穿云衢。
<br>主公再三叹，谓言天下殊。
<br>赠之天马锦，副以水犀梳。
<br>龙沙看秋浪，明月游东湖。
<br>自此每相见，三日已为疏。
<br>玉质随月满，艳态逐春舒。
<br>绛唇渐轻巧，云步转虚徐。
<br>旌旆忽东下，笙歌随舳舻。
<br>霜凋谢楼树，沙暖句溪蒲。
<br>身外任尘土，樽前极欢娱。
<br>飘然集仙客，讽赋欺相如。
<br>[著作尝任集贤校理。]
<br>聘之碧瑶佩，载以紫云车。
<br>洞闭水声远，月高蟾影孤。
<br>尔来未几岁，散尽高阳徒。
<br>洛城重相见，婥婥为当垆。
<br>怪我苦何事，少年垂白须？
<br>朋游今在否？落拓更能无？
<br>门馆恸哭后，水云秋景初。
<br>斜日挂衰柳，凉风生座隅。
<br>洒尽满襟泪，短歌聊一书。
<br>
<br>
<br>冬至日寄小侄阿宜诗
<br>
<br>小侄名阿宜，未得三尺长。
<br>头圆筋骨紧，两眼明且光。
<br>去年学官人，竹马绕四廊。
<br>指挥群儿辈，意气何坚刚。
<br>今年始读书，下口三五行。
<br>随兄旦夕去，敛手整衣裳。
<br>去岁冬至日，拜我立我旁。
<br>祝尔愿尔贵，仍且寿命长。
<br>今年我江外，今日生一阳。
<br>忆尔不可见，祝尔倾一觞。
<br>阳德比君子，初生甚微茫。
<br>排阴出九地，万物随开张。
<br>一似小儿学，日就复月将。
<br>勤勤不自已，二十能文章。
<br>仕宦至公相，致君作尧汤。
<br>我家公相家，剑佩尝丁当。
<br>旧第开朱门，长安城中央。
<br>第中无一物，万卷书满堂。
<br>家集二百编，上下驰皇王。
<br>多是抚州写，今来五纪强。
<br>尚可与尔读，助尔为贤良。
<br>经书括根本，史书阅兴亡。
<br>高摘屈宋艳，浓薰班马香。
<br>李杜泛浩浩，韩柳摩苍苍。
<br>近者四君子，与古争强梁。
<br>愿尔一祝后，读书日日忙。
<br>一日读十纸，一月读一箱。
<br>朝廷用文治，大开官职场。
<br>愿尔出门去，取官如驱羊。
<br>吾兄苦好古，学问不可量。
<br>昼居府中治，夜归书满床。
<br>后贵有金玉，必不为汝藏。
<br>崔昭生崔芸，李兼生窟郎。
<br>堆钱一百屋，破散何披猖。
<br>今虽未即死，饿冻几欲僵。
<br>参军与县尉，尘土惊劻襄。
<br>一语不中治，笞棰身满疮。
<br>官罢得丝发，好买百树桑。
<br>税钱未输足，得米不敢尝。
<br>愿尔闻我语，欢喜入心肠。
<br>大明帝宫阙，杜曲我池塘。
<br>我若自潦倒，看汝争翱翔。
<br>总语诸小道，此诗不可忘。
<br>
<br>
<br>李甘诗
<br>
<br>太和八九年，训注极虓虎。
<br>潜身九地底，转上青天去。
<br>四海镜清澄，千官云片缕。
<br>公私各闲暇，追游日相伍。
<br>岂知祸乱根，枝叶潜滋莽。
<br>九年夏四月，天诫若言语。
<br>烈风驾地震，狞雷驱猛雨。
<br>夜于正殿阶，拔去千年树。
<br>吾君不省觉，二凶日威武。
<br>操持北斗柄，开闭天门路。
<br>森森明庭士，缩缩循墙鼠。
<br>平生负奇节，一旦如奴虏。
<br>指名为锢党，状迹谁告诉？
<br>喜无李杜诛，敢惮髡钳苦。
<br>时当秋夜月，日值曰庚午。
<br>喧喧皆传言，明晨相登注。
<br>予时与和鼎，官班各持斧。
<br>和鼎顾予言，我死知处所。
<br>当廷裂诏书，退立须鼎俎。
<br>君门晓日开，赭案横霞布。
<br>俨雅千官容，勃郁吾累怒。
<br>适属命鄜将，昨之传者误。
<br>[赵儋除鄜坊节度。]
<br>明日诏书下，谪斥南荒去。
<br>夜登青泥坂，坠车伤左股。
<br>病妻尚在床，稚子初离乳。
<br>幽兰思楚泽，恨水啼湘渚。
<br>恍恍三闾魂，悠悠一千古。
<br>其冬二凶败，涣汗开汤罟。
<br>贤者须丧亡，谗人尚堆堵。
<br>予于后四年，谏官事明主。
<br>常欲雪幽冤，于时一裨补。
<br>拜章岂艰难，胆薄多忧惧。
<br>如何牛斗气，竟作炎荒土。
<br>题此涕滋笔，以代投湘赋。
<br>
<br>
<br>洛中送冀处士东游
<br>
<br>处士有儒术，走可挟车辀。
<br>坛宇宽帖帖，符彩高酋酋。
<br>不爱事耕稼，不乐干王侯。
<br>四十余年中，超超为浪游。
<br>元和五六岁，客于幽魏州。
<br>幽魏多壮士，意气相淹留。
<br>刘济愿跪履，田兴请建筹。
<br>处士拱两手，笑之但掉头。
<br>自此南走越，寻山入罗浮。
<br>愿学不死药，粗知其来由。
<br>却于童顶上，萧萧玄发抽。
<br>我作八品吏，洛中如系囚。
<br>忽遭冀处士，豁若登高楼。
<br>拂榻与之坐，十日语不休。
<br>论今星灿灿，考古寒飕飕。
<br>治乱掘根本，蔓延相牵钩。
<br>武事何骏壮，文理何优柔。
<br>颜回捧俎豆，项羽横戈矛。
<br>祥云绕毛发，高浪开咽喉。
<br>但可感鬼神，安能为献酬。
<br>好入天子梦，刻像来尔求。
<br>胡为去吴会，欲浮沧海舟。
<br>赠以蜀马棰，副之胡罽裘。
<br>饯酒载三斗，东郊黄叶稠。
<br>我感有泪下，君唱高歌酬。
<br>嵩山高万尺，洛水流千秋。
<br>往事不可问，天地空悠悠。
<br>四百年炎汉，三十代宗周。
<br>二三里遗堵，八九所高丘。
<br>人生一世内，何必多悲愁。
<br>歌阕解携去，信非吾辈流。
<br>
<br>
<br>送沈处士赴苏州李中丞招以诗赠行
<br>
<br>山城树叶红，下有碧溪水。
<br>溪桥向吴路，酒旗夸酒美。
<br>下马此送君，高歌为君醉。
<br>念君苞材能，百工在城垒。
<br>空山三十年，鹿裘挂窗睡。
<br>自言陇西公，飘然我知己。
<br>举酒属吴门，今朝为君起。
<br>悬弓三百斤，囊书数万纸。
<br>战贼即战贼，为吏即为吏。
<br>尽我所有无，惟公之指使。
<br>予曰陇西公，滔滔大君子。
<br>常思抡群材，一为国家治。
<br>譬如匠见木，碍眼皆不弃。
<br>大者粗十围，小者细一指。
<br>楔橛与栋梁，施之皆有位。
<br>忽然竖明堂，一挥立能致。
<br>予亦何为者，亦受公恩纪。
<br>处士常有言，残虏为犬豕。
<br>常恨两手空，不得一马棰。
<br>今依陇西公，如虎傅两翅。
<br>公非刺史材，当坐岩廊地。
<br>处士魁奇姿，必展平生志。
<br>东吴饶风光，翠巘多名寺。
<br>疏烟亹亹秋，独酌平生思。
<br>因书问故人，能忘批纸尾？
<br>公或忆姓名，为说都憔悴。
<br>
<br>
<br>长安送友人游湖南
<br>
<br>子性剧弘和，愚衷深褊狷。
<br>相舍嚣譊中，吾过何由鲜。
<br>楚南饶风烟，湘岸苦萦宛。
<br>山密夕阳多，人稀芳草远。
<br>青梅繁枝低，斑笋新梢短。
<br>莫哭葬鱼人，酒醒且眠饭。
<br>
<br>
<br>皇风
<br>
<br>仁圣天子神且武，内兴文教外披攘。
<br>以德化人汉文帝，侧身修道周宣王。
<br>迒蹊巢穴尽窒塞，礼乐刑政皆弛张。
<br>何当提笔侍巡狩，前驱白旆吊河湟。
<br>
<br>
<br>雪中书怀
<br>
<br>腊雪一尺厚，云冻寒顽痴。
<br>孤城大泽畔，人疏烟火微。
<br>愤悱欲谁语，忧愠不能持。
<br>天子号仁圣，任贤如事师。
<br>凡称曰治具，小大无不施。
<br>明庭开广敞，才隽受羁维。
<br>如日月恒升，若鸾凤葳蕤。
<br>人才自朽下，弃去亦其宜。
<br>北虏坏亭障，闻屯千里师。
<br>牵连久不解，他盗恐旁窥。
<br>臣实有长策，彼可徐鞭笞。
<br>如蒙一召议，食肉寝其皮。
<br>斯乃庙堂事，尔微非尔知。
<br>向来躐等语，长作陷身机。
<br>行当腊欲破，酒齐不可迟。
<br>且想春候暖，瓮间倾一卮。
<br>
<br>
<br>雨中作
<br>
<br>贱子本幽慵，多为隽贤侮。
<br>得州荒僻中，更值连江雨。
<br>一褐拥秋寒，小窗侵竹坞。
<br>浊醪气色严，皤腹瓶罂古。
<br>酣酣天地宽，恍恍嵇刘伍。
<br>但为适性情，岂是藏鳞羽。
<br>一世一万朝，朝朝醉中去。
<br>
<br>
<br>偶游石盎僧舍　宣州作。
<br>
<br>敬岑草浮光，句沚水解脉。
<br>益郁乍怡融，凝严忽颓坼。
<br>梅纇暖眠酣，风绪和无力。
<br>凫浴涨汪汪，雏娇村幂幂。
<br>落日美楼台，轻烟饰阡陌。
<br>潋绿古津远，积润苔基释。
<br>孰谓汉陵人，来作江汀客。
<br>载笔念无能，捧筹惭所画。
<br>任辔偶追闲，逢幽果遭适。
<br>僧语淡如云，尘事繁堪织。
<br>今古几辈人？而我何能息。
<br>
<br>
<br>赴京初入汴口晓景即事先寄兵部李郎中
<br>
<br>清淮控隋漕，北走长安道。
<br>樯形栉栉斜，浪态迤迤好。
<br>初旭红可染，明河澹如扫。
<br>泽阔鸟来迟，村饥人语早。
<br>露蔓虫丝多，风蒲燕雏老。
<br>秋思高萧萧，客愁长袅袅。
<br>因怀京洛间，宦游何戚草。
<br>什伍持津梁，澒涌争追讨。
<br>翾便讵可寻，几秘安能考。
<br>小人乏馨香，上下将何祷。
<br>唯有君子心，显豁知幽抱。
<br>
<br>戚草：一作草草。
<br>
<br>
<br>独酌
<br>
<br>长空碧杳杳，万古一飞鸟。
<br>生前酒伴闲，愁醉闲多少。
<br>烟深隋家寺，殷叶暗相照。
<br>独佩一壶游，秋毫泰山小。
<br>
<br>
<br>惜春
<br>
<br>春半年已除，其余强为有。
<br>即此醉残花，便同尝腊酒。
<br>怅望送春杯，殷勤扫花帚。
<br>谁为驻东流，年年长在手？
<br>
<br>
<br>题安州浮云寺楼寄湖州张郎中
<br>
<br>去夏疏雨余，同倚朱栏语。
<br>当时楼下水，今日到何处？
<br>恨如春草多，事与孤鸿去。
<br>楚岸柳何穷，别愁纷若絮。
<br>
<br>
<br>过骊山作
<br>
<br>始皇东游出周鼎，刘项纵观皆引颈。
<br>削平天下实辛勤，却为道旁穷百姓。
<br>黔首不愚尔益愚，千里函关囚独夫。
<br>牧童火入九泉底，烧作灰时犹未枯。
<br>
<br>
<br>池州送孟迟先辈
<br>
<br>昔子来陵阳，时当苦炎热。
<br>我虽在金台，头角长垂折。
<br>奉披尘意惊，立语平生豁。
<br>寺楼最骞轩，坐送飞鸟没。
<br>一樽中夜酒，半破前峰月。
<br>烟院松飘萧，风廊竹交戛。
<br>时步郭西南，缭径苔圆折。
<br>好鸟响丁丁，小溪光汃汃。
<br>篱落见娉婷，机丝弄哑轧。
<br>烟湿树姿娇，雨余山态活。
<br>仲秋往历阳，同上牛矶歇。
<br>大江吞天去，一练横坤抹。
<br>千帆美满风，晓日殷鲜血。
<br>历阳裴太守，襟韵苦超越。
<br>鞔鼓画麒麟，看君击狂节。
<br>离袖飐应劳，恨粉啼还咽。
<br>明年忝谏官，绿树秦川阔。
<br>子提健笔来，势若夸父渴。
<br>九衢林马挝，千门织车辙。
<br>秦台破心胆，黥阵惊毛发。
<br>子既屈一鸣，余固宜三刖。
<br>慵忧长者来，病怯长街喝。
<br>僧炉风雪夜，相对眠一褐。
<br>暖灰重拥瓶，晓粥还分钵。
<br>青云马生角，黄州使持节。
<br>秦岭望樊川，祗得回头别。
<br>商山四皓祠，心与摴蒱说。
<br>大泽蒹葭风，孤城狐兔窟。
<br>且复考诗书，无因见簪笏。
<br>古训屹如山，古风冷刮骨。
<br>周鼎列瓶罂，荆璧横抛摋。
<br>力尽不可取，忽忽狂歌发。
<br>三年未为苦，两郡非不达。
<br>秋浦倚吴江，去楫飞青鹘。
<br>溪山好画图，洞壑深闺闼。
<br>竹冈森羽林，花坞团宫缬。
<br>景物非不佳，独坐如鞲绁。
<br>丹鹊东飞来，喃喃送君札。
<br>呼儿旋供衫，走门空踏袜。
<br>手把一枝物，桂花香带雪。
<br>喜极至无言，笑余翻不悦。
<br>人生直作百岁翁，亦是万古一瞬中。
<br>我欲东召龙伯翁，上天揭取北斗柄。
<br>蓬莱顶上斡海水，水尽到底看海空。
<br>月于何处去？日于何处来？
<br>跳丸相趁走不住，尧舜禹汤文武周孔皆为灰。
<br>酌此一杯酒，与君狂且歌。
<br>离别岂足更关意，衰老相随可奈何！
<br>
<br>
<br>重送
<br>
<br>手捻金仆姑，腰悬玉辘轳。
<br>爬头峰北正好去，系取可汗钳作奴。
<br>六宫虽念相如赋，其那防边重武夫！
<br>
<br>
<br>题池州弄水亭
<br>
<br>弄水亭前溪，飐滟翠绡舞。
<br>绮席草芊芊，紫岚峰伍伍。
<br>螭蟠得形势，翚飞如轩户。
<br>一镜奁曲堤，万丸跳猛雨。
<br>槛前燕雁栖，枕上巴帆去。
<br>丛筠侍修廊，密蕙媚幽圃。
<br>杉树碧为幢，花骈红作堵。
<br>停樽迟晚月，咽咽上幽渚。
<br>客舟耿孤灯，万里人夜语。
<br>漫流罥苔槎，饥凫晒雪羽。
<br>玄丝落钩饵，冰鳞看吞吐。
<br>断霓天帔垂，狂烧汉旗怒。
<br>旷朗半秋晓，萧瑟好风露。
<br>光洁疑可揽，欲以襟怀贮。
<br>幽抱吟九歌，羁情思湘浦。
<br>四时皆异状，终日为良遇。
<br>小山浸石棱，撑舟入幽处。
<br>孤歌倚桂岩，晚酒眠松坞。
<br>纡余带竹村，蚕乡足砧杵。
<br>塍泉落环佩，畦苗差纂组。
<br>风俗知所尚，豪强耻孤侮。
<br>邻丧不相舂，公租无诟负。
<br>农时贵伏腊，簪瑱事礼赂。
<br>乡校富华礼，征行产强弩。
<br>不能自勉去，但愧来何暮。
<br>故园汉上林，信美非吾土。
<br>
<br>
<br>题宣州开元寺　寺置于东晋时。
<br>
<br>南朝谢朓城，东吴最深处。
<br>亡国去如鸿，遗寺藏烟坞。
<br>楼飞九十尺，廊环四百柱。
<br>高高下下中，风绕松桂树。
<br>青苔照朱阁，白鸟两相语。
<br>溪声入僧梦，月色晖粉堵。
<br>阅景无旦夕，凭栏有今古。
<br>留我酒一樽，前山看春雨。
<br>
<br>
<br>大雨行　开成三年，宣州开元寺作。
<br>
<br>东垠黑风驾海水，海底卷上天中央。
<br>三吴六月忽凄惨，晚后点滴来苍茫。
<br>铮栈雷车轴辙壮，矫跃蛟龙爪尾长。
<br>神鞭鬼驭载阴帝，来往喷洒何颠狂。
<br>四面崩腾玉京仗，万里纵横羽林枪。
<br>云缠风束乱敲磕，黄帝未胜蚩尤强。
<br>百川气势苦豪俊，坤关密锁愁开张。
<br>太和六年亦如此，我时壮气神洋洋。
<br>东楼耸首看不足，恨无羽翼高飞翔。
<br>尽召邑中豪健者，阔展朱盘开酒场。
<br>奔觥槌鼓助声势，眼底不顾纤腰娘。
<br>今年阘茸鬓已白，奇游壮观唯深藏。
<br>景物不尽人自老，谁知前事堪悲伤？
<br>
<br>
<br>自宣州赴官入京路逢裴坦判官归宣州因题赠
<br>
<br>敬亭山下百顷竹，中有诗人小谢城。
<br>城高跨楼满金碧，下听一溪寒水声。
<br>梅花落径香缭绕，雪白玉珰花下行。
<br>萦风酒旆挂朱阁，半醉游人闻弄笙。
<br>我初到此未三十，头脑钐利筋骨轻。
<br>画堂檀板秋拍碎，一引有时联十觥。
<br>老闲腰下丈二组，尘土高悬千载名。
<br>重游鬓白事皆改，唯见东流春水平。
<br>对酒不敢起，逢君还眼明。
<br>云罍看人捧，波脸任他横。
<br>一醉六十日，古来闻阮生。
<br>是非离别际，始见醉中情。
<br>今日送君话前事，高歌引剑还一倾。
<br>江湖酒伴如相问，终老烟波不计程。
<br>
<br>
<br>赠宣州元处士
<br>
<br>陵阳北郭隐，身世两忘者。
<br>蓬蒿三亩居，宽于一天下。
<br>樽酒对不酌，默与玄相话。
<br>人生自不足，爱叹遭逢寡。
<br>
<br>
<br>村行
<br>
<br>春半南阳西，柔桑过村坞。
<br>袅袅垂柳风，点点回塘雨。
<br>蓑唱牧牛儿，篱窥茜裙女。
<br>半湿解征衫，主人馈鸡黍。
<br>
<br>袅袅：一作娉娉。
<br>
<br>
<br>史将军二首
<br>
<br>长鉟周都尉，闲如秋岭云。
<br>取蝥弧登垒，以骈邻翼军。
<br>百战百胜价，河南河北闻。
<br>今遇太平日，老去谁怜君？
<br>
<br>壮气盖燕赵，耽耽魁杰人。
<br>弯弧五百步，长戟八十斤。
<br>河湟非内地，安史有遗尘。
<br>何日武台坐，兵符授虎臣？
<br>
<br>
<br>--------------------------------------------------------------------------------
<br>
<br>【电子版杜牧诗全集·卷二】
<br>
<br>一华编校
<br>
<br>
<br>华清宫三十韵
<br>
<br>绣岭明珠殿，层峦下缭墙。
<br>仰窥丹槛影，犹想赭袍光。
<br>昔帝登封后，中原自古强。
<br>一千年际会，三万里农桑。
<br>几席延尧舜，轩墀接禹汤。
<br>雷霆驰号令，星斗焕文章。
<br>钓筑乘时用，芝兰在处芳。
<br>北扉闲木索，南面富循良。
<br>至道思玄圃，平居厌未央。
<br>钩陈裹岩谷，文陛压青苍。
<br>歌吹千秋节，楼台八月凉。
<br>神仙高缥缈，环佩碎丁当。
<br>泉暖涵窗镜，云娇惹粉囊。
<br>嫩岚滋翠葆，清渭照红妆。
<br>帖泰生灵寿，欢娱岁序长。
<br>月闻仙曲调，霓作舞衣裳。
<br>雨露偏金穴，乾坤入醉乡。
<br>玩兵师汉武，回手倒干将。
<br>黥鬣掀东海，胡牙揭上阳。
<br>喧呼马嵬血，零落羽林枪。
<br>倾国留无路，还魂怨有香。
<br>蜀峰横惨澹，秦树远微茫。
<br>鼎重山难转，天扶业更昌。
<br>望贤余故老，花萼旧池塘。
<br>往事人谁问，幽襟泪独伤。
<br>碧檐斜送日，殷叶半凋霜。
<br>迸水倾瑶砌，疏风罅玉房。
<br>尘埃羯鼓索，片段荔枝筐。
<br>鸟啄摧寒木，蜗涎蠹画梁。
<br>孤烟知客恨，遥起秦陵傍。
<br>
<br>回手倒：一作回首到。
<br>
<br>
<br>长安杂题长句六首
<br>
<br>觚棱金碧照山高，万国圭璋捧赭袍。
<br>舐笔和铅欺贾马，赞功论道鄙萧曹。
<br>东南楼日珠帘卷，西北天宛玉厄豪。
<br>[诗曰：鞗革金厄，盖小环。]
<br>四海一家无一事，将军携镜泣霜毛。
<br>
<br>晴云似絮惹低空，紫陌微微弄袖风。
<br>韩嫣金丸莎覆绿，许公鞯汗杏黏红。
<br>烟生窈窕深东第，轮撼流苏下北宫。
<br>自笑苦无楼护智，可怜铅椠竟何功。
<br>
<br>雨晴九陌铺江练，岚嫩千峰叠海涛。
<br>南苑草芳眠锦雉，夹城云暖下霓旄。
<br>少年羁络青纹玉，游女花簪紫蒂桃。
<br>江碧柳深人尽醉，一瓢颜巷日空高。
<br>
<br>束带谬趋文石陛，有章曾拜皂囊封。
<br>期严无奈睡留癖，势窘犹为酒泥慵。
<br>偷钓侯家池上雨，醉吟隋寺日沉钟。
<br>九原可作吾谁与，师友琅琊邴曼容。
<br>
<br>洪河清渭天池浚，太白终南地轴横。
<br>祥云辉映汉宫紫，春光绣画秦川明。
<br>草妒佳人钿朵色，风回公子玉衔声。
<br>六飞南幸芙蓉苑，十里飘香入夹城。
<br>
<br>丰貂长组金张辈，驷马文衣许史家。
<br>白鹿原头回猎骑，紫云楼下醉江花。
<br>九重树影连清汉，万寿山光学翠华。
<br>谁识大君谦让德，一毫名利斗蛙蟆。
<br>[圣上不受徽号。]
<br>
<br>
<br>河湟
<br>
<br>元载相公曾借箸，宪宗皇帝亦留神。
<br>旋见衣冠就东市，忽遗弓剑不西巡。
<br>牧羊驱马虽戎服，白发丹心尽汉臣。
<br>唯有凉州歌舞曲，流传天下乐闲人。
<br>
<br>
<br>许七侍御弃官东归潇洒江南颇闻自适
<br>高秋企望题诗寄赠十韵
<br>
<br>天子绣衣吏，东吴美退居。
<br>有园同庾信，避事学相如。
<br>兰畹晴香嫩，筠溪翠影疏。
<br>江山九秋后，风月六朝余。
<br>锦帙开诗轴，青囊结道书。
<br>霜岩红薜荔，露沼白芙蕖。
<br>睡雨高梧密，棋灯小阁虚。
<br>冻醪元亮秫，寒鲙季鹰鱼。
<br>尘意迷今古，云情识卷舒。
<br>他年雪中棹，阳羡访吾庐。
<br>[于义兴县，近有水榭。]
<br>
<br>
<br>李给事中敏二首
<br>
<br>一章缄拜皂囊中，懔懔朝廷有古风。
<br>元礼去归纶氏学，江充来见犬台宫。
<br>[李膺退罢归纶氏，教授生徒。给事论郑注，
<br>告满归颍阳。]
<br>纷纭白昼惊千古，鈇锧朱殷几一空。
<br>曲突徙薪人不会，海边今作钓鱼翁。
<br>
<br>缄拜：一作缄报。懔懔：一作栗栗。
<br>
<br>晚发闷还梳，忆君秋醉余。
<br>可怜刘校尉，曾讼石中书。
<br>[给事因忤仇军容，弃官东归。]
<br>消长虽殊事，仁贤每自如。
<br>因看鲁褒论，何处是吾庐？
<br>
<br>
<br>题永崇西平王宅太尉愬院六韵
<br>
<br>天下无双将，关西第一雄。
<br>授符黄石老，学剑白猿翁。
<br>矫矫云长勇，恂恂卻縠风。
<br>家呼小太尉，国号大梁公。
<br>[太尉季弟司徒德亦封梁国公。]
<br>半夜龙骧去，中原虎穴空。
<br>陇山兵十万，嗣子握雕弓。
<br>[今凤翔李尚书太尉长子。]
<br>
<br>
<br>东兵长句十韵
<br>
<br>上党争为天下脊，邯郸四十万秦坑。
<br>狂童何者欲专地，圣主无私岂玩兵。
<br>玄象森罗摇北落，诗人章句咏东征。
<br>雄如马武皆弹剑，少似终军亦请缨。
<br>屈指庙堂无失策，垂衣尧舜待升平。
<br>羽林东下雷霆怒，楚甲南来组练明。
<br>即墨龙文光照曜，常山蛇阵势纵横。
<br>落雕都尉万人敌，黑矟将军一鸟轻。
<br>渐见长围云欲合，可怜穷垒带犹萦。
<br>凯歌应是新年唱，便逐春风浩浩声。
<br>
<br>
<br>过勤政楼
<br>
<br>千秋佳节名空在，承露丝囊世已无。
<br>唯有紫苔偏得意，年年因雨上金铺。
<br>
<br>佳节：一作令节。得意：一作称意。
<br>
<br>
<br>过魏文贞公宅
<br>
<br>蟪蛄宁与雪霜期，贤哲难教俗士知。
<br>可怜贞观太平后，天且不留封德彝。
<br>
<br>
<br>早春阁下寓直萧九舍人亦直内署因寄
<br>书怀四韵
<br>
<br>御水初消冻，宫花尚怯寒。
<br>千峰横紫翠，双阙凭栏干。
<br>玉漏轻风顺，金茎淡日残。
<br>王乔在何处，清汉正骖鸾。
<br>
<br>
<br>秋晚与沈十七舍人期游樊川不至
<br>
<br>邀侣以官解，泛然成独游。
<br>川光初媚日，山色正矜秋。
<br>野竹疏还密，岩泉咽复流。
<br>杜村连潏水，晚步见垂钩。
<br>
<br>
<br>念昔游三首
<br>
<br>十载飘然绳检外，樽前自献自为酬。
<br>秋山春雨闲吟处，倚遍江南寺寺楼。
<br>
<br>云门寺外逢猛雨，林黑山高雨脚长。
<br>曾奉郊宫为近侍，分明(扌雙)(扌雙)羽林枪。
<br>
<br>李白题诗水西寺，古木回岩楼阁风。
<br>半醒半醉游三日，红白花开山雨中。
<br>
<br>
<br>今皇帝陛下一诏征兵不日功集河湟诸郡
<br>次第归降臣获睹圣功辄献歌咏
<br>
<br>捷书皆应睿谋期，十万曾无一镞遗。
<br>汉武惭夸朔方地，宣王休道太原师。
<br>威加塞外寒来早，恩入河源冻合迟。
<br>听取满城歌舞曲，凉州声韵喜参差。
<br>
<br>
<br>奉和白相公圣德和平致兹休运岁终功就
<br>合咏盛明呈上三相公长句四韵
<br>
<br>行看腊破好年光，万寿南山对未央。
<br>黠戛可汗修职贡，文思天子复河湟。
<br>应须日御西巡狩，不假星弧北射狼。
<br>吉甫裁诗歌盛业，一篇江汉美宣王。
<br>
<br>
<br>过华清宫绝句三首
<br>
<br>长安回望绣成堆，山顶千门次第开。
<br>一骑红尘妃子笑，无人知是荔枝来。
<br>
<br>新丰绿树起黄埃，数骑渔阳探使回。
<br>[帝使中使辅璆琳探禄山反否，璆琳受禄山
<br>金，言禄山不反。]
<br>霓裳一曲千峰上，舞破中原始下来。
<br>
<br>万国笙歌醉太平，倚天楼殿月分明。
<br>云中乱拍禄山舞，风过重峦下笑声。
<br>
<br>
<br>登乐游原
<br>
<br>长空澹澹孤鸟没，万古销沉向此中。
<br>看取汉家何事业，五陵无树起秋风。
<br>
<br>事业：一作似业。
<br>
<br>
<br>闻庆州赵纵使君与党项战中箭身死长句
<br>
<br>将军独乘铁骢马，榆溪战中金仆姑。
<br>死绥却是古来有，骁将自惊今日无。
<br>青史文章争点笔，朱门歌舞笑捐躯。
<br>谁知我亦轻生者，不得君王丈二殳。
<br>
<br>
<br>送容州唐中丞赴镇
<br>
<br>交阯同星座，龙泉似斗文。
<br>烧香翠羽帐，看舞郁金裙。
<br>鹢首冲泷浪，犀渠拂岭云。
<br>莫教铜柱北，空说马将军。
<br>
<br>
<br>夏州崔常侍自少常亚列出领麾幢十韵
<br>
<br>帝命诗书将，坛登礼乐卿。
<br>三边要高枕，万里得长城。
<br>对客犹褒博，填门已旆旌。
<br>腰间五绶贵，天下一家荣。
<br>野水差新燕，芳郊哢夏莺。
<br>别风嘶玉勒，残日望金茎。
<br>榆塞孤烟媚，银川绿草明。
<br>戈矛虓虎士，弓箭落雕兵。
<br>魏绛言堪采，陈汤事偶成。
<br>若须垂竹帛，静胜是功名。
<br>
<br>
<br>街西长句
<br>
<br>碧池新涨浴娇鸦，分锁长安富贵家。
<br>游骑偶同人斗酒，名园相倚杏交花。
<br>银鞦騕袅嘶宛马，绣鞅璁珑走钿车。
<br>一曲将军何处笛？连云芳树日初斜。
<br>
<br>
<br>春申君
<br>
<br>烈士思酬国士恩，春申谁与快冤魂？
<br>三千宾客总珠履，欲使何人杀李园？
<br>
<br>
<br>奉陵宫人
<br>
<br>相如死后无词客，延寿亡来绝画工。
<br>玉颜不是黄金少，泪滴秋山入寿宫。
<br>
<br>
<br>读韩杜集
<br>
<br>杜诗韩集愁来读，似倩麻姑痒处搔。
<br>天外凤凰谁得髓？无人解合续弦胶。
<br>
<br>
<br>春日言怀寄虢州李常侍十韵
<br>
<br>岸藓生红药，岩泉涨碧塘。
<br>地分莲岳秀，草接鼎原芳。
<br>雨派潀漴急，风畦芷若香。
<br>织篷眠舴艋，惊梦起鸳鸯。
<br>论吐开冰室，诗成曝锦张。
<br>貂簪荆玉润，丹穴凤毛光。
<br>[子弟新登甲科。]
<br>今日还珠守，何年执戟郎？
<br>且嫌游昼短，莫问积薪场。
<br>无计披清裁，唯持祝寿觞。
<br>愿公如卫武，百岁尚康强。
<br>
<br>
<br>李侍郎于阳羡里富有泉石牧亦于阳羡
<br>粗有薄产叙旧述怀因献长句四韵
<br>
<br>冥鸿不下非无意，塞马归来是偶然。
<br>紫绶公卿今放旷，白头郎吏尚留连。
<br>终南山下抛泉洞，阳羡溪中买钓船。
<br>欲与明公操履杖，愿闻休去是何年。
<br>
<br>
<br>赠李处士长句四韵
<br>
<br>玉函怪牒锁灵篆，紫洞香风吹碧桃。
<br>老翁四目牙爪利，掷火万里精神高。
<br>霭霭祥云随步武，累累秋冢叹蓬蒿。
<br>三山朝去应非久，姹女当窗绣羽袍。
<br>
<br>
<br>送国棋王逢
<br>
<br>玉子纹楸一路饶，最宜檐雨竹萧萧。
<br>羸形暗去春泉长，拔势横来野火烧。
<br>守道还如周伏柱，鏖兵不羡霍嫖姚。
<br>得年七十更万日，与子期于局上销。
<br>
<br>伏柱：一作柱史。
<br>
<br>
<br>重送绝句
<br>
<br>绝艺如君天下少，闲人似我世间无。
<br>别后竹窗风雪夜，一灯明暗覆吴图。
<br>
<br>
<br>少年行
<br>
<br>连环羁玉声光碎，绿锦蔽泥虬卷高。
<br>春风细雨走马去，珠落璀璀白罽袍。
<br>
<br>
<br>奉和门下相公送西川相公兼领相印出
<br>镇全蜀诗十八韵
<br>
<br>盛业冠伊唐，台阶翊戴光。
<br>无私天雨露，有截舜衣裳。
<br>蜀辍新衡镜，池留旧凤凰。
<br>同心真石友，写恨蔑河梁。
<br>虎骑摇风旆，貂冠韵水苍。
<br>彤弓随武库，金印逐文房。
<br>栈压嘉陵咽，峰横剑阁长。
<br>前驱二星去，开险五丁忙。
<br>回首峥嵘尽，连天草树芳。
<br>丹心悬魏阙，往事怆甘棠。
<br>治化轻诸葛，威声慑夜郎。
<br>君平教说卦，犬子召升堂。
<br>塞接西山雪，桥维万里樯。
<br>夺霞红锦烂，扑地酒垆香。
<br>忝逐三千客，曾依数仞墙。
<br>滞顽堪白屋，攀附亦周行。
<br>肉管伶伦曲，箫韶清庙章。
<br>唱高知和寡，小子斐然狂。
<br>
<br>
<br>朱坡
<br>
<br>下杜乡园古，泉声绕舍啼。
<br>静思长惨切，薄宦与乖暌。
<br>北阙千门外，南山午谷西。
<br>倚川红叶岭，连寺绿杨堤。
<br>迥野翘霜鹤，澄潭舞锦鸡。
<br>涛惊堆万岫，舸急转千溪。
<br>眉点萱芽嫩，风条柳幄迷。
<br>岸藤梢虺尾，沙渚印麑蹄。
<br>火燎湘桃坞，波光碧绣畦。
<br>日痕絙翠巘，陂影堕晴霓。
<br>蜗壁斓斑藓，银筵豆蔻泥。
<br>洞云生片段，苔径缭高低。
<br>偃蹇松公老，森严竹阵齐。
<br>小莲娃欲语，幽笋稚相携。
<br>汉馆留余趾，周台接故蹊。
<br>蟠蛟冈隐隐，斑雉草萋萋。
<br>树老萝纡组，岩深石启闺。
<br>侵窗紫桂茂，拂面翠禽栖。
<br>有计冠终挂，无才笔漫提。
<br>自尘何太甚，休笑触藩羝。
<br>
<br>
<br>早春寄岳州李使君李善棋爱酒情地闲雅
<br>
<br>城高倚峭巘，地胜足楼台。
<br>朔漠暖鸿去，潇湘春水来。
<br>萦盈几多思，掩抑若为裁。
<br>返照三声角，寒香一树梅。
<br>乌林芳草远，赤壁健帆开。
<br>往事空遗恨，东流岂不回。
<br>分符颍川政，吊屈洛阳才。
<br>拂匣调珠柱，磨铅勘玉杯。
<br>棋翻小窟势，垆拔冻醪醅。
<br>此兴予非薄，何时得奉陪？
<br>
<br>
<br>送王侍御赴夏口座主幕
<br>
<br>君为珠履三千客，我是青衿七十徒。
<br>礼数全优知隗始，讨论常见念回愚。
<br>黄鹤楼前春水阔，一杯还忆故人无？
<br>
<br>
<br>自贻
<br>
<br>杜陵萧次君，迁少去官频。
<br>寂寞怜吾道，依稀似古人。
<br>饰心无彩缋，到骨是风尘。
<br>自嫌如匹素，刀尺不由身。
<br>
<br>到骨：一作锉骨。
<br>
<br>
<br>自遣
<br>
<br>四十已云老，况逢忧窘余。
<br>且抽持板手，却展小年书。
<br>嗜酒狂嫌阮，知非晚笑蘧。
<br>闻流宁叹吒，待俗不亲疏。
<br>遇事知裁剪，操心识卷舒。
<br>还称二千石，于我意如何？
<br>
<br>
<br>题桐叶
<br>
<br>去年桐落故溪上，把叶因题归燕诗。
<br>江楼今日送归燕，正是去年题叶时。
<br>叶落燕归真可惜，东流玄发且无期。
<br>笑筵歌席反惆怅，朗月清风见别离。
<br>庄叟彭殇同在梦，陶潜身世两相遗。
<br>一丸五色成虚语，石烂松薪更莫疑。
<br>哆侈不劳文似锦，进趋何必利如锥。
<br>钱神任尔知无敌，酒圣于吾亦庶几。
<br>江畔秋光蟾阁镜，槛前山翠茂陵眉。
<br>樽香轻泛数枝菊，檐影斜侵半局棋。
<br>休指宦游论巧拙，只将愚直祷神祇。
<br>三吴烟水平生念，宁向闲人道所之。
<br>
<br>见别离：一作怆别离。
<br>
<br>
<br>沈下贤
<br>
<br>斯人清唱何人和，草径苔芜不可寻。
<br>一夕小敷山下梦，水如环佩月如襟。
<br>
<br>
<br>李和鼎
<br>
<br>鵩鸟飞来庚子直，谪去日蚀辛卯年。
<br>由来枉死贤才事，消长相持势自然。
<br>
<br>
<br>赠沈学士张歌人
<br>
<br>拖袖事当年，郎教唱客前。
<br>断时轻裂玉，收处远缲烟。
<br>孤直縆云定，光明滴水圆。
<br>泥情迟急管，流恨咽长弦。
<br>吴苑春风起，河桥酒旆悬。
<br>凭君更一醉，家在杜陵边。
<br>
<br>
<br>忆游朱坡四韵
<br>
<br>秋草樊川路，斜阳覆盎门。
<br>猎逢韩嫣骑，树识馆陶园。
<br>带雨经荷沼，盘烟下竹村。
<br>如今归不得，自戴望天盆。
<br>
<br>
<br>朱坡绝句三首
<br>
<br>故国池塘倚御渠，江城三诏换鱼书。
<br>贾生辞赋恨流落，只向长沙住岁余。
<br>[文帝岁余思贾生。]
<br>
<br>烟深苔巷唱樵儿，花落寒轻倦客归。
<br>藤岸竹洲相掩映，满池春雨鸊鹈飞。
<br>
<br>乳肥春洞生鹅管，沼避回岩势犬牙。
<br>自笑卷怀头角缩，归盘烟磴恰如蜗。
<br>
<br>
<br>出宫人二首
<br>
<br>闲吹玉殿昭华管，醉折梨园缥蒂花。
<br>十年一梦归人世，绛缕犹封系臂纱。
<br>平阳拊背穿驰道，铜雀分香下璧门。
<br>几向缀珠深殿里，妒抛羞态卧黄昏。
<br>
<br>
<br>长安秋望
<br>
<br>楼倚霜树外，镜天无一毫。
<br>南山与秋色，气势两相高。
<br>
<br>
<br>独酌
<br>
<br>窗外正风雪，拥炉开酒缸。
<br>何如钓船雨，篷底睡秋江。
<br>
<br>
<br>醉眠
<br>
<br>秋醪雨中熟，寒斋落叶中。
<br>幽人本多睡，更酌一樽空。
<br>
<br>
<br>不饮赠酒
<br>
<br>细算人生事，彭殇共一筹。
<br>与愁争底事，要尔作戈矛？
<br>
<br>
<br>昔事文皇帝三十二韵
<br>
<br>昔事文皇帝，叨官在谏垣。
<br>奏章为得地，齚齿负明恩。
<br>金虎知难动，毛釐亦耻言。
<br>撩头虽欲吐，到口却成吞。
<br>照胆常悬镜，窥天自戴盆。
<br>周钟既窕槬，黥阵亦瘢痕。
<br>凤阙觚棱影，仙盘晓日暾。
<br>雨晴文石滑，风暖戟衣翻。
<br>每虑号无告，长忧骇不存。
<br>随行唯跼蹐，出语但寒暄。
<br>宫省咽喉任，戈矛羽卫屯。
<br>光尘皆影附，车马定西奔。
<br>亿万持衡价，锱铢挟契论。
<br>堆时过北斗，积处满西园。
<br>接棹隋河溢，连蹄蜀栈刓。
<br>漉空沧海水，搜尽卓王孙。
<br>斗巧猴雕刺，夸趫索挂跟。
<br>狐威假白额，枭啸得黄昏。
<br>馥馥芝兰圃，森森枳棘藩。
<br>吠声嗾国猘，公议怯膺门。
<br>窜逐诸丞相，苍茫远帝阍。
<br>一名为吉士，谁免吊湘魂。
<br>间世英明主，中兴道德尊。
<br>昆冈怜积火，河汉注清源。
<br>川口堤防决，阴车鬼怪掀。
<br>重云开朗照，九地雪幽冤。
<br>我实刚肠者，形甘短褐髡。
<br>曾经触虿尾，犹得凭熊轩。
<br>杜若芳洲翠，严光钓濑喧。
<br>溪山侵越角，封壤尽吴根。
<br>客恨萦春细，乡愁压思繁。
<br>祝尧千万寿，再拜揖余樽。
<br>
<br>
<br>道一大尹存之学士庭美学士简于圣明
<br>自致霄汉皆与舍弟昔年还往牧支离穷
<br>悴窃于一麾书美歌诗兼自言志因成长
<br>句四韵呈上三君子
<br>
<br>九金神鼎重丘山，五玉诸侯杂佩环。
<br>星座通霄狼鬣暗，戍楼吹笛虎牙闲。
<br>斗间紫气龙埋狱，天上洪炉帝铸颜。
<br>若念西河旧交友，鱼符应许出函关。
<br>
<br>
<br>杏园
<br>
<br>夜来微雨洗芳尘，公子骅骝步贴匀。
<br>莫怪杏园憔悴去，满城多少插花人。
<br>
<br>
<br>春晚题韦家亭子
<br>
<br>拥鼻侵襟花草香，高台春去恨茫茫。
<br>蔫红半落平池晚，曲渚飘成锦一张。
<br>
<br>
<br>过田家宅
<br>
<br>安邑南门外，谁家板筑高。
<br>奉诚园里地，墙缺见蓬蒿。
<br>
<br>
<br>见宋拾遗题名处感而成诗
<br>
<br>窜逐穷荒与死期，饿唯蒿藿病无医。
<br>怜君更抱重泉恨，不见崇山谪去时。
<br>
<br>
<br>雪晴访赵嘏街西所居三韵
<br>
<br>命代风骚将，谁登李杜坛。
<br>少陵鲸海动，翰苑鹤天寒。
<br>今日访君还有意，二条冰雪独来看。
<br>
<br>
<br>将赴吴兴登乐游原一绝
<br>
<br>清时有味是无能，闲爱孤云静爱僧。
<br>欲把一麾江海去，乐游原上望昭陵。
<br>
<br>
<br>
<br>--------------------------------------------------------------------------------
<br>
<br>【电子版杜牧诗全集·卷三】
<br>
<br>一华编校
<br>
<br>
<br>洛阳长句二首
<br>
<br>草色人心相与闲，是非名利有无间。
<br>桥横落照虹堪画，树锁千门鸟自还。
<br>芝盖不来云杳杳，仙舟何处水潺潺？
<br>君王谦让泥金事，苍翠空高万岁山。
<br>天汉东穿白玉京，日华浮动翠光生。
<br>桥边游女佩环委，波底上阳金碧明。
<br>月锁名园孤鹤唳，川酣秋梦凿龙声。
<br>连昌绣岭行宫在，玉辇何时父老迎？
<br>
<br>
<br>洛中监察病假满送韦楚老拾遗归朝
<br>
<br>洛桥风暖细翻衣，春引仙官去玉墀。
<br>独鹤初冲太虚日，九牛新落一毛时。
<br>行开教化期君是，卧病神祇祷我知。
<br>十载丈夫堪耻处，朱云犹掉直言旗。
<br>
<br>
<br>东都送郑处诲校书归上都
<br>
<br>悠悠渠水清，雨霁洛阳城。
<br>槿堕初开艳，蝉闻第一声。
<br>故人容易去，白发等闲生。
<br>此别无多语，期君晦盛名。
<br>
<br>
<br>故洛阳城有感
<br>
<br>一片宫墙当道危，行人为汝去迟迟。
<br>筚圭苑里秋风后，平乐馆前斜日时。
<br>锢党岂能留汉鼎，清谈空解识胡儿。
<br>千烧万战坤灵死，惨惨终年鸟雀悲。
<br>
<br>
<br>扬州三首
<br>
<br>炀帝雷塘土，迷藏有旧楼。
<br>谁家唱《水调》，明月满扬州。
<br>[炀帝凿汴渠成，自造《水调》。]
<br>骏马宜闲出，千金好暗投。
<br>喧阗醉年少，半脱紫茸裘。
<br>
<br>暗投：一作暗游。
<br>
<br>秋风放萤苑，春草斗鸡台。
<br>金络擎雕去，鸾环拾翠来。
<br>蜀船红锦重，越橐水沉堆。
<br>处处皆华表，淮王奈却回。
<br>
<br>街垂千步柳，霞映两重城。
<br>天碧台阁丽，风凉歌管清。
<br>纤腰间长袖，玉佩杂繁缨。
<br>柂轴诚为壮，豪华不可名。
<br>自是荒淫罪，何妨作帝京。
<br>
<br>
<br>润州二首
<br>
<br>句吴亭东千里秋，放歌曾作昔年游。
<br>青苔寺里无马迹，绿水桥边多酒楼。
<br>大抵南朝皆旷达，可怜东晋最风流。
<br>月明更想桓伊在，一笛闻吹《出塞》愁。
<br>
<br>谢眺诗中佳丽地，夫差传里水犀军。
<br>城高铁瓮横强弩，柳暗朱楼多梦云。
<br>[润州城，孙权筑，号为铁瓮。]
<br>画角爱飘江北去，钓歌长向月中闻。
<br>扬州尘土试回首，不惜千金借与君。
<br>
<br>
<br>题扬州禅智寺
<br>
<br>雨过一蝉噪，飘萧松桂秋。
<br>青苔满阶砌，白鸟故迟留。
<br>暮霭生深树，斜阳下小楼。
<br>谁知竹西路，歌吹是扬州。
<br>
<br>
<br>西江怀古
<br>
<br>上吞巴汉控潇湘，怒似连山净镜光。
<br>魏帝缝囊真戏剧，苻坚投箠更荒唐。
<br>千秋钓舸歌《明月》，万里沙鸥弄夕阳。
<br>范蠡清尘何寂寞，好风唯属往来商。
<br>
<br>
<br>江南怀古
<br>
<br>车书混一业无穷，井邑山川今古同。
<br>戊辰年向金陵过，惆怅闲吟忆庾公。
<br>
<br>
<br>江南春绝句
<br>
<br>千里莺啼绿映江，水村山郭酒旗风。
<br>南朝四百八十寺，多少楼台烟雨中。
<br>
<br>
<br>将赴宣州留题扬州禅智寺
<br>
<br>故里溪头松柏双，来时尽日倚松窗。
<br>杜陵隋苑已绝国，秋晚南游更渡江。
<br>
<br>
<br>题宣州开元寺水阁阁下宛溪夹溪居人
<br>
<br>六朝文物草连空，天淡云闲今古同。
<br>鸟去鸟来山色里，人歌人哭水声中。
<br>深秋帘幕千家雨，落日楼台一笛风。
<br>惆怅无因见范蠡，参差烟树五湖东。
<br>
<br>
<br>宣州送裴坦判官往舒州时牧欲赴官归京
<br>
<br>日暖泥融雪半销，行人芳草马声骄。
<br>九华山路云遮寺，清弋江村柳拂桥。
<br>君意如鸿高的的，我心悬旆正摇摇。
<br>同来不得同归去，故国逢春一寂寥。
<br>
<br>
<br>句溪夏日送卢霈秀才归王屋山将欲赴举
<br>
<br>野店正纷泊，茧蚕初引丝。
<br>行人碧溪渡，系马绿杨枝。
<br>苒苒迹始去，悠悠心所期。
<br>秋山念君别，惆怅桂花时。
<br>
<br>
<br>自宣城赴官上京
<br>
<br>潇洒江湖十过秋，酒杯无日不迟留。
<br>谢公城畔溪惊梦，苏小门前柳拂头。
<br>千里云山何处好？几人襟韵一生休？
<br>尘冠挂却知闲事，终把蹉跎访旧游。
<br>
<br>
<br>春末题池州弄水亭
<br>
<br>使君四十四，两佩左铜鱼。
<br>为吏非循吏，论书读底书？
<br>晚花红艳静，高树绿阴初。
<br>亭宇清无比，溪山画不如。
<br>嘉宾能啸咏，宫妓巧妆梳。
<br>逐日愁皆碎，随时醉有余。
<br>偃须求五鼎，陶只爱吾庐。
<br>趣向人皆异，贤豪莫笑渠。
<br>
<br>
<br>登池州九峰楼寄张祜
<br>
<br>百感中来不自由，角声孤起夕阳楼。
<br>碧山终日思无尽，芳草何年恨即休？
<br>睫在眼前长不见，道非身外更何求。
<br>谁人得似张公子，千首诗轻万户侯。
<br>
<br>即休：一作始休。
<br>
<br>
<br>齐安郡晚秋
<br>
<br>柳岸风来影渐疏，使君家似野人居。
<br>云容水态还堪赏，啸志歌怀亦自如。
<br>雨暗残灯棋散后，酒醒孤枕雁来初。
<br>可怜赤壁争雄渡，唯有蓑翁坐钓鱼。
<br>
<br>散后：一作欲散。
<br>
<br>
<br>九日齐山登高
<br>
<br>江涵秋影雁初飞，与客携壶上翠微。
<br>尘世难逢开口笑，菊花须插满头归。
<br>但将酩酊酬佳节，不用登临恨落晖。
<br>古往今来只如此，牛山何必独沾衣。
<br>
<br>恨落晖：一作叹落晖。独沾衣：一作泪沾衣。
<br>
<br>
<br>池州春送前进士蒯希逸
<br>
<br>芳草复芳草，断肠还断肠。
<br>自然堪下泪，何必更残阳。
<br>楚岸千万里，燕鸿三两行。
<br>有家归不得，况举别君觞。
<br>
<br>
<br>齐安郡中偶题二首
<br>
<br>两竿落日溪桥上，半缕轻烟柳影中。
<br>多少绿荷相倚恨，一时回首背西风。
<br>
<br>秋声无不搅离心，梦泽蒹葭楚雨深。
<br>自滴阶前大梧叶，干君何事动哀吟？
<br>
<br>
<br>齐安郡后池绝句
<br>
<br>菱透浮萍绿锦池，夏莺千啭弄蔷薇。
<br>尽日无人看微雨，鸳鸯相对浴红衣。
<br>
<br>
<br>题齐安城楼
<br>
<br>呜轧江楼角一声，微阳潋潋落寒汀。
<br>不用凭栏苦回首，故乡七十五长亭。
<br>
<br>
<br>池州李使君没后十一日处州新命始到
<br>后见归妓感而成诗
<br>
<br>缙云新命诏初行，才是孤魂寿器成。
<br>黄壤不知新雨露，粉书空换旧铭旌。
<br>巨卿哭处云空断，阿骛归来月正明。
<br>多少四年遗爱事，乡闾生子李为名。
<br>
<br>
<br>见刘秀才与池州妓别
<br>
<br>远风南浦万重波，未似生离别恨多。
<br>楚管能吹柳花怨，吴姬争唱竹枝歌。
<br>金钗横处绿云堕，玉箸凝时红粉和。
<br>待得枚皋相见日，自应妆镜笑蹉砣。
<br>
<br>
<br>池州废林泉寺
<br>
<br>废寺碧溪上，颓垣倚乱峰。
<br>看栖归树鸟，犹想过山钟。
<br>石路寻僧去，此生应不逢。
<br>
<br>
<br>忆齐安郡
<br>
<br>平生睡足处，云梦泽南州。
<br>一夜风欺竹，连江雨送秋。
<br>格卑常汩汩，力学强悠悠。
<br>终掉尘中手，潇湘钓漫流。
<br>
<br>
<br>池州清溪
<br>
<br>弄溪终日到黄昏，照数秋来白发根。
<br>何物赖君千遍洗，笔头尘土渐无痕。
<br>
<br>
<br>游池州林泉寺金碧洞
<br>
<br>袖拂霜林下石棱，潺湲声断满溪冰。
<br>携茶腊月游金碧，合有文章病茂陵。
<br>
<br>
<br>即事黄州作
<br>
<br>因思上党三年战，闲咏周公七月诗。
<br>竹帛未闻书死节，丹青空见画灵旗。
<br>萧条井邑如鱼尾，早晚干戈识虎皮。
<br>莫笑一麾东下计，满江秋浪碧参差。
<br>
<br>
<br>赠李秀才是上公孙子
<br>
<br>骨清年少眼如冰，凤羽参差五色层。
<br>天上麒麟时一下，人间不独有徐陵。
<br>
<br>
<br>寄李起居四韵
<br>
<br>楚女梅簪白雪姿，前溪碧水冻醪时。
<br>云罍心凸知难捧，凤管簧寒不受吹。
<br>南国剑眸能盼眄，侍臣香袖爱僛垂。
<br>自怜穷律穷途客，正劫孤灯一局棋。
<br>
<br>
<br>题池州贵池亭
<br>
<br>势比凌歊宋武台，分明百里远帆开。
<br>蜀江雪浪西江满，强半春寒去却来。
<br>
<br>
<br>兰溪
<br>
<br>兰溪春尽碧泱泱，映水兰花雨发香。
<br>楚国大夫憔悴日，应寻此路去潇湘。
<br>
<br>
<br>睦州四韵
<br>
<br>州在钓台边，溪山实可怜。
<br>有家皆掩映，无处不潺湲。
<br>好树鸣幽鸟，晴楼入野烟。
<br>残春杜陵客，中酒落花前。
<br>
<br>晴楼：一作晴峦。
<br>
<br>
<br>秋晚早发新定
<br>
<br>解印书千轴，重阳酒百缸。
<br>凉风满红树，晓月下秋江。
<br>岩壑会归去，尘埃终不降。
<br>悬缨未敢濯，严濑碧淙淙。
<br>
<br>
<br>除官归京睦州雨霁
<br>
<br>秋半吴天霁，清凝万里光。
<br>水声侵笑语，岚翠扑衣裳。
<br>远树疑罗帐，孤云认粉囊。
<br>溪山侵两越，时节到重阳。
<br>顾我能甘贱，无由得自强。
<br>误曾公触尾，不敢夜循墙。
<br>岂意笼飞鸟，还为锦帐郎。
<br>网今开傅燮，书旧识黄香。
<br>[曾在史馆四年。]
<br>姹女真虚语，饥儿欲一行。
<br>浅深须揭厉，休更学张纲。
<br>
<br>
<br>夜泊桐庐先寄苏台卢郎中
<br>
<br>水槛桐庐馆，归舟系石根。
<br>笛吹孤戍月，犬吠隔溪村。
<br>十载违清裁，幽怀未一论。
<br>苏台菊花节，何处与开樽？
<br>
<br>
<br>新转南曹未叙朝散初秋暑退出守吴兴
<br>书此篇以自见志
<br>
<br>捧诏汀洲去，全家羽翼飞。
<br>喜抛新锦帐，荣借旧朱衣。
<br>且免材为累，何妨拙有机。
<br>宋株聊自守，鲁酒怕旁围。
<br>清尚宁无素，光阴亦未晞。
<br>一杯宽幕席，五字弄珠玑。
<br>越浦黄柑嫩，吴溪紫蟹肥。
<br>平生江海志，佩得左鱼归。
<br>
<br>
<br>题白蘋洲
<br>
<br>山鸟飞红带，亭薇拆紫花。
<br>溪光初透彻，秋色正清华。
<br>静处知生乐，喧中见死夸。
<br>无多珪组累，终不负烟霞。
<br>
<br>
<br>题茶山
<br>
<br>山实东吴秀，茶称瑞草魁。
<br>剖符虽俗吏，修贡亦仙才。
<br>溪尽停蛮棹，旗张卓翠苔。
<br>柳村穿窈窕，松涧渡喧豗。
<br>等级云峰峻，宽平洞府开。
<br>拂天闻笑语，特地见楼台。
<br>泉嫩黄金涌，牙香紫璧裁。
<br>[山有金沙泉，修贡出，罢贡即绝。]
<br>拜章期沃日，轻骑疾奔雷。
<br>舞袖岚侵涧，歌声谷答回。
<br>磬音藏叶鸟，雪艳照潭梅。
<br>好是全家到，兼为奉诏来。
<br>树阴香作帐，花径落成堆。
<br>景物残三月，登临怆一杯。
<br>重游难自克，俯首入尘埃。
<br>
<br>
<br>茶山下作
<br>
<br>春风最窈窕，日晓柳村西。
<br>娇云光占岫，健水鸣分溪。
<br>燎岩野花远，戛瑟幽鸟啼。
<br>把酒坐芳草，亦有佳人携。
<br>
<br>日晓：一作日晚。
<br>
<br>
<br>入茶山下题水口草市绝句
<br>
<br>倚溪侵岭多高树，夸酒书旗有小楼。
<br>惊起鸳鸯岂无恨，一双飞去却回头。
<br>
<br>
<br>春日茶山病不饮酒因呈宾客
<br>
<br>笙歌登画船，十日清明前。
<br>山秀白云腻，溪光红粉鲜。
<br>欲开未开花，半阴半晴天。
<br>谁知病太守，犹得作茶仙。
<br>
<br>
<br>不饮赠官妓
<br>
<br>芳草正得意，汀洲日欲西。
<br>无端千树柳，更拂一条溪。
<br>几朵梅堪折，何人手好携。
<br>谁怜佳丽地，春恨却凄凄。
<br>
<br>
<br>早春赠军事薛判官
<br>
<br>雪后新正半，春来四刻长。
<br>晴梅朱粉艳，嫩水碧罗光。
<br>弦管开双调，花钿坐两行。
<br>唯君莫惜醉，认取少年场。
<br>
<br>
<br>代吴兴妓春初寄薛军事
<br>
<br>雾冷侵红粉，春阴扑翠钿。
<br>自悲临晓镜，谁与惜流年？
<br>柳暗霏微雨，花愁黯淡天。
<br>金钗有几只，抽当酒家钱。
<br>
<br>
<br>八月十二日得替后移居霅溪馆因题长句四韵
<br>
<br>万家相庆喜秋成，处处楼台歌板声。
<br>千岁鹤归犹有恨，一年人住岂无情。
<br>夜凉溪馆留僧话，风定苏潭看月生。
<br>景物登临闲始见，愿为闲客此闲行。
<br>
<br>千岁：一作千载。
<br>
<br>
<br>初冬夜饮
<br>
<br>淮阳多病偶求欢，客袖侵霜与烛盘。
<br>砌下梨花一堆雪，明年谁此凭栏干？
<br>
<br>
<br>栽竹
<br>
<br>本因遮日种，却似为溪移。
<br>历历羽林影，疏疏烟露姿。
<br>萧骚寒雨夜，敲劼晚风时。
<br>故国何年到，尘冠挂一枝。
<br>
<br>
<br>梅
<br>
<br>轻盈照溪水，掩敛下瑶台。
<br>妒雪聊相比，欺春不逐来。
<br>偶同佳客见，似为冻醪开。
<br>若在秦楼畔，堪为弄玉媒。
<br>
<br>
<br>山石榴
<br>
<br>似火山榴映小山，繁中能薄艳中闲。
<br>一朵佳人玉钗上，只疑烧却翠云鬟。
<br>
<br>
<br>柳长句
<br>
<br>日落水流西复东，春光不尽柳何穷。
<br>巫娥庙里低含雨，宋玉宅前斜带风。
<br>莫将榆荚共争翠，深感杏花相映红。
<br>灞上汉南千万树，几人游宦别离中。
<br>
<br>莫将：一作不嫌。深感杏花：一作深与桃花。
<br>
<br>
<br>隋堤柳
<br>
<br>夹岸垂杨三百里，只应图画最相宜。
<br>自嫌流落西归疾，不见东风二月时。
<br>
<br>
<br>柳绝句
<br>
<br>数树新开翠影齐，倚风情态被春迷。
<br>依依故国樊川恨，半掩村桥半拂溪。
<br>
<br>
<br>独柳
<br>
<br>含烟一株柳，拂地摇风久。
<br>佳人不忍折，怅望回纤手。
<br>
<br>
<br>早雁
<br>
<br>金河秋半虏弦开，云外惊飞四散哀。
<br>仙掌月明孤影过，长门灯暗数声来。
<br>须知胡骑纷纷在，岂逐春风一一回。
<br>莫厌潇湘少人处，水多菰米岸莓苔。
<br>
<br>须知胡骑纷纷在：一作虽随胡马翩翩去。
<br>莫厌：一作好是。
<br>
<br>
<br>鵁鶄
<br>
<br>芝茎抽绀趾，清唳掷金梭。
<br>日翅闲张锦，风池去罥罗。
<br>静眠依翠荇，暖戏折高荷。
<br>山阴岂无尔，茧字换群鹅。
<br>
<br>
<br>鹦鹉
<br>
<br>华堂日渐高，雕槛系红绦。
<br>故国陇山树，美人金剪刀。
<br>避笼交翠尾，罅嘴静新毛。
<br>不念三缄事，世途皆尔曹。
<br>
<br>
<br>鹤
<br>
<br>清音迎晓月，愁思立寒蒲。
<br>丹顶西施颊，霜毛四皓须。
<br>碧云行止躁，白鹭性灵粗。
<br>终日无群伴，溪边吊影孤。
<br>
<br>
<br>鸦
<br>
<br>扰扰复翻翻，黄昏扬冷烟。
<br>毛欺皇后发，声感楚姬弦。
<br>蔓垒盘风下，霜林接翅眠。
<br>只如西旅样，头白岂无缘。
<br>
<br>
<br>鹭鸶
<br>
<br>雪衣雪发青玉嘴，群捕鱼儿溪影中。
<br>惊飞远映碧山去，一树梨花落晚风。
<br>
<br>
<br>村舍燕
<br>
<br>汉宫一百四十五，多下珠帘闭琐窗。
<br>何处营巢夏将半，茅檐烟里语双双。
<br>
<br>
<br>归燕
<br>
<br>画堂歌舞喧喧地，社去社来人不看。
<br>长是江楼使君伴，黄昏犹待倚栏干。
<br>
<br>
<br>伤猿
<br>
<br>独折南园一朵梅，重寻幽坎已生苔。
<br>无端晚吹惊高树，似袅长枝欲下来。
<br>
<br>
<br>还俗老僧
<br>
<br>雪发不长寸，秋寒力更微。
<br>独寻一径叶，犹挈衲残衣。
<br>日暮千峰里，不知何处归。
<br>
<br>
<br>斫竹
<br>
<br>寺废竹色死，宦家宁尔留。
<br>霜根渐随斧，风玉尚敲秋。
<br>江南苦吟客，何处送悠悠。
<br>
<br>
<br>将赴湖州留题亭菊
<br>
<br>陶菊手自种，楚兰心有期。
<br>遥知渡江日，正是撷芳时。
<br>
<br>
<br>折菊
<br>
<br>篱东菊径深，折得自孤吟。
<br>雨中衣半湿，拥鼻自知心。
<br>
<br>
<br>云
<br>
<br>尽日看云首不回，无心都大似无才。
<br>可怜光彩一片玉，万里晴天何处来？
<br>
<br>
<br>醉后题僧院
<br>
<br>离心忽忽复凄凄，雨晦倾瓶取醉泥。
<br>可羡高僧共心语，一如携稚往东西。
<br>
<br>
<br>题禅院
<br>
<br>觥船一棹百分空，十岁青春不负公。
<br>今日鬓丝禅榻畔，茶烟轻扬落花风。
<br>
<br>
<br>哭李给事中敏
<br>
<br>阳陵郭门外，陂陁丈五坟。
<br>九泉如结友，兹地好埋君。
<br>[朱云葬阳陵郭外。]
<br>
<br>
<br>黄州竹径
<br>
<br>竹浊蟠小径，屈折斗蛇来。
<br>三年得归去，知绕几千回？
<br>
<br>
<br>题敬爱寺楼
<br>
<br>暮景千山雪，春寒百尺楼。
<br>独登还独下，谁会我悠悠？
<br>
<br>
<br>送刘秀才归江陵
<br>
<br>彩服鲜华觐渚宫，鲈鱼新熟别江东。
<br>刘郎浦夜侵船月，宋玉亭春弄袖风。
<br>落落精神终有立，飘飘才思杳无穷。
<br>谁人世上为金口，借取明时一荐雄？
<br>
<br>
<br>见吴秀才与池妓别因成绝句
<br>
<br>红烛短时羌笛怨，清歌咽处蜀弦高。
<br>万里分飞两行泪，满江寒雨正萧骚。
<br>
<br>
<br>湖南正初招李郢秀才
<br>
<br>行乐及时时已晚，对酒当歌歌不成。
<br>千里暮山重叠翠，一溪寒水浅深清。
<br>高人以饮为忙事，浮世除诗尽强名。
<br>看著白蘋芽欲吐，雪舟相访胜闲行。
<br>
<br>
<br>赠朱道灵
<br>
<br>刘根丹篆三千字，郭璞青囊两卷书。
<br>牛渚矶南谢山北，白云深处有岩居。
<br>
<br>
<br>屏风绝句
<br>
<br>屏风周昉画纤腰，岁久丹青色半销。
<br>斜倚玉窗鸾发女，拂尘犹自妒娇娆。
<br>
<br>
<br>哭韩绰
<br>
<br>平明送葬上都门，绋翣交横逐去魂。
<br>归来冷笑悲身事，唤妇呼儿索酒盆。
<br>
<br>
<br>新定途中
<br>
<br>无端偶效张文纪，下杜乡园别五秋。
<br>重过江南更千里，万山深处一孤舟。
<br>
<br>
<br>题新定八松院小石
<br>
<br>雨滴珠玑碎，苔生紫翠重。
<br>故关何日到？且看小三峰。
<br>
<br>
<br>
<br>--------------------------------------------------------------------------------
<br>
<br>【电子版杜牧诗全集·卷四】
<br>
<br>一华编校
<br>
<br>
<br>往年随故府吴兴公夜泊芜湖口今赴官西去
<br>再宿芜湖感旧伤怀因成十六韵
<br>
<br>南指陵阳路，东流似昔年。
<br>重恩山未答，双鬓雪飘然。
<br>数仞惭投迹，群公愧拍肩。
<br>驽骀蒙锦绣，尘土浴潺湲。
<br>郭隗黄金峻，虞卿白璧鲜。
<br>貔貅环玉帐，鹦鹉破蛮笺。
<br>极浦沉碑会，秋花落帽筵。
<br>旌旗明迥野，冠佩照神仙。
<br>筹画言何补，优容道实全。
<br>讴谣人扑地，鸡犬树连天。
<br>紫凤超如电，青襟散似烟。
<br>苍生未经济，坟草已芊绵。
<br>往事唯沙月，孤灯但客船。
<br>岘山云影畔，棠叶水声前。
<br>故国还归去，浮生亦可怜。
<br>高歌一曲泪，明日夕阳边。
<br>
<br>
<br>怀钟陵旧游四首
<br>
<br>一谒征南最少年，虞卿双璧截肪鲜。
<br>歌谣千里春长暖，丝管高台月正圆。
<br>玉帐军筹罗俊彦，绛帷环佩立神仙。
<br>陆公余德机云在，如我酬恩合执鞭。
<br>
<br>滕阁中春绮席开，柘枝蛮鼓殷晴雷。
<br>垂楼万幕青云合，破浪千帆阵马来。
<br>未掘双龙牛斗气，高悬一榻栋梁材。
<br>连巴控越知何有？珠翠沉檀处处堆。
<br>
<br>十顷平湖堤柳合，岸秋兰芷绿纤纤。
<br>一声明月采莲女，四面朱楼卷画帘。
<br>白鹭烟分光的的，微涟风定翠湉湉。
<br>斜晖更落西山影，千步虹桥气象兼。
<br>
<br>控压平江十万家，秋来江静镜新磨。
<br>城头晚鼓雷霆后，桥上游人笑语多。
<br>日落汀痕千里色，月当楼午一声歌。
<br>昔年行乐秾桃畔，醉与龙沙拣蜀罗。
<br>
<br>
<br>台城曲二首
<br>
<br>整整复斜斜，隋旗簇晚沙。
<br>门外韩擒虎，楼头张丽华。
<br>谁怜容足地，却羡井中蛙。
<br>
<br>王颁兵势急，鼓下坐蛮奴。
<br>潋滟倪塘水，叉牙出骨须。
<br>干芦一炬火，回首是平芜。
<br>
<br>
<br>江上雨寄崔碣
<br>
<br>春半平江雨，圆文破蜀罗。
<br>声眠篷底客，寒湿钓来蓑。
<br>暗澹遮山远，空濛著柳多。
<br>此时怀旧恨，相望意如何？
<br>
<br>
<br>罢钟陵幕吏十三年来泊湓浦感旧为诗
<br>
<br>青梅雨中熟，樯倚酒旗边。
<br>故国残春梦，孤舟一褐眠。
<br>摇摇远堤柳，暗暗十程烟。
<br>南奏钟陵道，无因似昔年。
<br>
<br>
<br>商山麻涧
<br>
<br>云光岚彩四面合，柔柔垂柳十余家。
<br>雉飞鹿过芳草远，牛巷鸡埘春日斜。
<br>秀眉老父对樽酒，茜袖女儿簪野花。
<br>征车自念尘土计，惆怅溪边书细沙。
<br>
<br>柔柔：一作柔桑。
<br>
<br>
<br>商山富水驿　驿本名与阳谏议同姓名，
<br>因此改为富水驿。
<br>
<br>益戆由来未觉贤，终须南去吊湘川。
<br>当时物议朱云小，后代声华白日悬。
<br>邪佞每思当面唾，清贫长欠一杯钱。
<br>驿名不合轻移改，留警朝天者惕然。
<br>
<br>
<br>丹水
<br>
<br>何事苦萦回，离肠不自裁。
<br>恨声随梦去，春态逐云来。
<br>沉定蓝光彻，喧盘粉浪开。
<br>翠岩三百尺，谁作子陵台？
<br>
<br>
<br>题武关
<br>
<br>碧溪留我武关东，一笑怀王迹自穷。
<br>郑袖娇娆酣似醉，屈原憔悴去如蓬。
<br>山墙谷堑依然在，弱吐强吞尽已空。
<br>今日圣神家四海，戍旗长卷夕阳中。
<br>
<br>
<br>除官赴阙商山道中绝句
<br>
<br>水叠鸣珂树如帐，长杨春殿九门珂。
<br>我来惆怅不自决，欲去欲住终如何？
<br>
<br>
<br>汉江
<br>
<br>溶溶漾漾白鸥飞，绿净春深好染衣。
<br>南去北来人自老，夕阳长送钓船归。
<br>
<br>
<br>襄阳雪夜感怀
<br>
<br>往事起独念，飘然自不胜。
<br>前滩急夜响，密雪映寒灯。
<br>的的三年梦，迢迢一线縆。
<br>明朝楚山上，莫上最高层。
<br>
<br>
<br>咏歌圣德远怀天宝因题关亭长句四韵
<br>
<br>圣敬文思业太平，海寰天下唱歌行。
<br>秋来气势洪河壮，霜后精神泰华狞。
<br>广德者强朝万国，用贤无敌是长城。
<br>君王若悟治安论，安史何人敢弄兵？
<br>
<br>
<br>途中作
<br>
<br>绿树南阳道，千峰势远随。
<br>碧溪风澹态，芳树雨余姿。
<br>野渡云初暖，征人袖半垂。
<br>残花不一醉，行乐是何时？
<br>
<br>
<br>重到襄阳哭亡友韦寿朋
<br>
<br>故人坟树立秋风，伯道无儿迹更空。
<br>重到笙歌分散地，隔江吹笛月明中。
<br>
<br>
<br>赤壁
<br>
<br>折戟沉沙铁未销，自将磨洗认前朝。
<br>东风不与周郎便，铜雀春深锁二乔。
<br>
<br>未销：一作半销。
<br>
<br>
<br>云梦泽
<br>
<br>日旗龙旆想飘扬，一索功高缚楚王。
<br>直是超然五湖客，未如终始郭汾阳。
<br>
<br>
<br>除官行至昭应闻友人出官因寄
<br>
<br>贱子来千里，明公去一麾。
<br>可能休涕泪，岂独感恩知。
<br>草木穷秋后，山川落照时。
<br>如何望故国，驱马却迟迟？
<br>
<br>
<br>寄浙东韩乂评事
<br>
<br>一笑五云溪上舟，跳丸日月十经秋。
<br>鬓衰酒减欲谁泥，迹辱魂惭好自尤。
<br>梦寐几回迷蛱蝶，文章应广《畔牢愁》。
<br>无穷尘土无聊事，不得清言解不休。
<br>
<br>
<br>泊秦淮
<br>
<br>烟笼寒水月笼沙，夜泊秦淮近酒家。
<br>商女不知亡国恨，隔江犹唱《后庭花》。
<br>
<br>
<br>秋浦途中
<br>
<br>萧萧山路穷秋雨，淅淅溪风一岸蒲。
<br>为问寒沙新到雁，来时还下杜陵无？
<br>
<br>
<br>题桃花夫人庙
<br>
<br>细腰宫里露桃新，脉脉无言几度春。
<br>至竟息亡缘底事？可怜金谷堕楼人。
<br>
<br>
<br>初春有感寄歙州邢员外
<br>
<br>雪涨前溪水，啼声已绕滩。
<br>梅衰未减态，春嫩不禁寒。
<br>迹去梦一觉，年来事百般。
<br>闻君亦多感，何处倚阑干？
<br>
<br>
<br>书怀寄中朝往还
<br>
<br>平生自许少尘埃，为吏尘中势自回。
<br>朱绂久惭官借与，白头还叹老将来。
<br>须知世路难轻进，岂是君门不大开。
<br>霄汉几多同学伴，可怜头角尽卿材。
<br>
<br>
<br>寄崔钧
<br>
<br>缄书报子玉，为我谢平津。
<br>自愧扫门士，谁为乞火人。
<br>词臣陪羽猎，战将骋骈邻。
<br>两地差池恨，江汀醉送君。
<br>
<br>
<br>初春雨中舟次和州横江裴使君见迎李赵二
<br>秀才同来因书四韵兼寄江南许浑先辈
<br>
<br>芳草渡头微雨时，万株杨柳拂波垂。
<br>蒲根水暖雁初浴，梅径香寒蜂未知。
<br>辞客倚风吟暗淡，使君回马湿旌旗。
<br>江南仲蔚多情调，怅望春阴几首诗。
<br>
<br>
<br>和州绝句
<br>
<br>江湖醉渡十年春，牛渚山边六问津。
<br>历阳前事知何实，高位纷纷见陷人。
<br>
<br>何实：一作虚实。
<br>
<br>
<br>题乌江亭
<br>
<br>胜败兵家事不期，包羞忍耻是男儿。
<br>江东子弟多才俊，卷土重来未可知。
<br>
<br>兵家：一作由来。事不：一作不可。才俊：一作豪俊。
<br>
<br>
<br>题横江馆
<br>
<br>孙家兄弟晋龙骧，驰骋功名业帝王。
<br>至竟江山谁是主？苔矶空属钓鱼郎。
<br>
<br>
<br>寄沣州张舍人笛
<br>
<br>发匀肉好生春岭，截玉钻星寄使君。
<br>檀的染时痕半月，《落梅》飘处响穿云。
<br>楼中威凤倾冠听，沙上惊鸿掠水分。
<br>遥想紫泥封诏罢，夜深应隔禁墙闻。
<br>
<br>
<br>寄扬州韩绰判官
<br>
<br>青山隐隐水遥遥，秋尽江南草木凋。
<br>二十四桥明月夜，玉人何处教吹箫？
<br>
<br>遥遥：一作迢迢。草木：一作岸草；又作草未。
<br>教吹箫：一作坐吹箫。
<br>
<br>
<br>送李群玉赴举
<br>
<br>故人别来面如雪，一榻拂云秋影中。
<br>玉白花红三百首，五陵谁唱与春风？
<br>
<br>
<br>送薛种游湖南
<br>
<br>贾傅松醪酒，秋来美更香。
<br>怜君片云思，一棹去潇湘。
<br>
<br>
<br>题寿安县甘棠馆御沟
<br>
<br>一渠东注芳华苑，苑锁池塘百岁空。
<br>水殿半倾蟾口涩，为谁流下蓼花中？
<br>
<br>
<br>汴河怀古
<br>
<br>锦缆龙舟隋炀帝，平台复道汉梁王。
<br>游人闲起前朝念，《折柳》孤吟断杀肠。
<br>
<br>
<br>汴河阻冻
<br>
<br>千里长河初冻时，玉珂瑶佩响参差。
<br>浮生恰似冰底水，日夜东流人不知。
<br>
<br>
<br>酬张祜处士见寄长句四韵
<br>
<br>七子论诗谁似公？曹刘须在指挥中。
<br>荐衡昔日知文举，乞火无人作蒯通。
<br>[令狐相公曾表荐处士。]
<br>北极楼台长挂梦，西江波浪远吞空。
<br>可怜故国三千里，虚唱歌辞满六宫。
<br>[处士诗曰：故国三千里，深宫二十年。
<br>一声《河满子》，双泪落君前。]
<br>
<br>
<br>寄宣州郑谏议
<br>
<br>大夫官重醉江东，潇洒名儒振古风。
<br>文石陛前辞圣主，碧云天外作冥鸿。
<br>五言宁谢颜光禄，百岁须齐卫武公。
<br>再拜宜同丈人行，过庭交分有无同。
<br>
<br>
<br>题元处士高亭
<br>
<br>水接西江天外声，小斋松影拂云平。
<br>何人教我吹长笛，与倚春风弄月明。
<br>
<br>与倚：一作兴倚。春风：一作秋风；又作清风。
<br>
<br>
<br>郑瓘协律
<br>
<br>广文遗韵留樗散，鸡犬图书共一船。
<br>自说江湖不归事，阻风中酒过年年。
<br>
<br>
<br>和野人殷潜之题筹笔驿十四韵
<br>
<br>三吴裂婺女，九锡狱孤儿。
<br>霸主业未半，本朝心是谁？
<br>永安宫受诏，筹笔驿沉思。
<br>画地乾坤在，濡毫胜负知。
<br>艰难同草创，得失计毫厘。
<br>寂默经千虑，分明浑一期。
<br>川流萦智思，山耸助扶持。
<br>慷慨匡时略，从容问罪师。
<br>褒中秋鼓角，渭曲晚旌旗。
<br>仗义悬无敌，鸣攻固有辞。
<br>若非天夺去，岂复虑能支。
<br>子夜星才落，鸿毛鼎便移。
<br>邮亭世自换，白日事长垂。
<br>何处躬耕者，犹题殄瘁诗？
<br>
<br>
<br>重题绝句一首
<br>
<br>邮亭寄人世，人世寄邮亭。
<br>何如自筹度，鸿路有冥冥。
<br>
<br>
<br>送陆洿郎中弃官东归
<br>
<br>少微星动照春云，魏阙衡门路自分。
<br>倏去忽来应有意，世间尘土谩疑君。
<br>
<br>
<br>寄珉笛与宇文舍人
<br>
<br>调高银字声还侧，物比柯亭韵校奇。
<br>寄与玉人天上去，桓将军见不教吹。
<br>
<br>
<br>寄内兄和州崔员外十二韵
<br>
<br>历阳崔太守，何日不含情。
<br>恩义同钟李，埙篪实弟兄。
<br>[李膺、钟瑶，中外兄弟，少相友善。]
<br>光尘能混合，擘画最分明。
<br>台阁仁贤誉，闺门孝友声。
<br>西方像教毁，南海绣衣行。
<br>[为岭南拆寺副使。]
<br>金橐宁回顾，珠箪肯一枨。
<br>只宜裁密诏，何自取专城？
<br>进退无非道，徊翔必有名。
<br>好风初婉软，离思苦萦盈。
<br>金马旧游贵，桐庐春水生。
<br>雨侵寒牖梦，梅引冻醪倾。
<br>共祝中兴主，高歌唱太平。
<br>
<br>
<br>遣兴
<br>
<br>镜弄白髭须，如何作老夫。
<br>浮生长勿勿，儿小且呜呜。
<br>忍过事堪喜，泰来忧胜无？
<br>治平心径熟，不遣有穷途。
<br>
<br>
<br>早秋
<br>
<br>疏雨洗空旷，秋标惊意新。
<br>大热去酷吏，清风来故人。
<br>樽酒酌未酌，晓花颦不颦。
<br>铢秤与缕雪，谁觉老陈陈？
<br>
<br>
<br>秋思
<br>
<br>热去解钳釱，飘萧秋半时。
<br>微雨池塘见，好风襟袖知。
<br>发短梳未足，枕凉闲且欹。
<br>平生分过此，何事不参差。
<br>
<br>
<br>途中一绝
<br>
<br>镜中丝发悲来惯，衣上尘痕拂渐难。
<br>惆怅江湖钓竿手，却遮西日向长安。
<br>
<br>
<br>春尽途中
<br>
<br>田园不事来游宦，故国谁教尔别离？
<br>独倚关亭还把酒，一年春尽送春时。
<br>
<br>
<br>题村舍
<br>
<br>三树稚桑春未到，扶床乳女午啼饥。
<br>潜销暗铄归何处？万指侯家自不知。
<br>
<br>万指：一作万户。
<br>
<br>
<br>代人寄远　六言二首
<br>
<br>河桥酒旆风软，候馆梅花雪娇。
<br>宛陵楼上瞪目，我郎何处情饶？
<br>
<br>绣领任垂蓬髻，丁香闲结春梢。
<br>剩肯新年归否？江南绿草迢迢。
<br>
<br>
<br>闺情
<br>
<br>娟娟却月眉，新鬓学鸦飞。
<br>暗砌匀檀粉，晴窗画夹衣。
<br>袖红垂寂寞，眉黛敛依稀。
<br>还向长陵去，今宵归不归？
<br>
<br>
<br>旧游
<br>
<br>闲吟芍药诗，怅望久颦眉。
<br>盼眄回眸远，纤衫整髻迟。
<br>重寻春昼梦，笑把浅花枝。
<br>小市长陵住，非郎谁得知？
<br>
<br>
<br>寄远
<br>
<br>只影随惊雁，单栖锁画笼。
<br>向春罗袖薄，谁念舞台风？
<br>
<br>
<br>帘
<br>
<br>徒云逢剪削，岂谓见偏装。
<br>凤节轻雕日，鸾花薄饰香。
<br>问屏何屈曲，怜帐解周防。
<br>下溃金阶露，斜分碧瓦霜。
<br>沉沉伴春梦，寂寂侍华堂。
<br>谁见昭阳殿，真珠十二行。
<br>
<br>
<br>寄题甘露寺北轩
<br>
<br>曾上蓬莱宫里行，北轩栏槛最留情。
<br>孤高堪弄桓伊笛，缥缈宜闻子晋笙。
<br>天接海门秋水色，烟笼隋苑暮钟声。
<br>他年会着荷衣去，不向山僧道姓名。
<br>
<br>
<br>题青云馆
<br>
<br>虬蟠千仞剧羊肠，天府由来百二强。
<br>四皓有芝轻汉祖，张仪无地与怀王。
<br>云连帐影萝阴合，枕绕泉声客梦凉。
<br>深处会容高尚者，水苗三顷百株桑。
<br>
<br>
<br>正初奉酬歙州刺史邢群
<br>
<br>翠岩千尺倚溪斜，曾得严光作钓家。
<br>越嶂远分丁字水，腊梅迟见二年花。
<br>明时刀尺君须用，幽处田园我有涯。
<br>一壑风烟阳羡里，解龟休去路非赊。
<br>
<br>
<br>江上偶见绝句
<br>
<br>楚乡寒食橘花时，野渡临风驻彩旗。
<br>草色连云人去住，水纹如縠燕差池。
<br>
<br>
<br>题木兰庙
<br>
<br>弯弓征战作男儿，梦里曾经与画眉。
<br>几度思归还把酒，拂云堆上祝明妃。
<br>
<br>
<br>入商山
<br>
<br>早入商山百里云，蓝溪桥下水声分。
<br>流水旧声人旧耳，此回呜咽不堪闻。
<br>
<br>
<br>偶题
<br>
<br>甘罗昔作秦丞相，子政曾为汉辇郎。
<br>千载更逢王侍读，当时还道有文章。
<br>
<br>
<br>送卢秀才一绝
<br>
<br>春濑与烟远，送君孤棹开。
<br>潺湲如不改，愁更钓鱼来。
<br>
<br>
<br>醉题
<br>
<br>金镊洗霜鬓，银觥敌露桃。
<br>醉头扶不起，三丈日还高。
<br>
<br>
<br>题商山四皓庙一绝
<br>
<br>吕氏强梁嗣子柔，我于天性岂恩仇。
<br>南军不袒左边袖，四老安刘是灭刘。
<br>
<br>
<br>送隐者一绝
<br>
<br>无媒径路草萧萧，自古云林远市朝。
<br>公道世间唯白发，贵人头上不曾饶。
<br>
<br>
<br>题张处士山庄一绝
<br>
<br>好鸟疑敲磬，风蝉认轧筝。
<br>修篁与嘉树，偏倚半岩生。
<br>
<br>
<br>有怀重送斛斯判官
<br>
<br>苍苍烟月满川亭，我有劳歌一为听。
<br>将取离魂随白骑，三台星里拜文星。
<br>
<br>
<br>赠别二首
<br>
<br>娉娉袅袅十三余，豆蔻梢头二月初。
<br>春风十里扬州路，卷上珠帘总不如。
<br>
<br>多情却似总无情，唯觉樽前笑不成。
<br>蜡烛有心还惜别，替人垂泪到天明。
<br>
<br>
<br>寄远
<br>
<br>前山极远碧云合，清夜一声《白雪》微。
<br>欲寄相思千里月，溪边残照雨霏霏。
<br>
<br>
<br>九日
<br>
<br>金英繁乱拂栏香，明府辞官酒满缸。
<br>还有玉楼轻薄女，笑他寒燕一双双。
<br>
<br>
<br>寄牛相公
<br>
<br>汉水横冲蜀浪分，危楼点的拂孤云。
<br>六年仁政讴歌去，柳远春堤处处闻。
<br>
<br>
<br>为人题赠二首
<br>
<br>我乏青云称，君无买笑金。
<br>虚传南国貌，争奈五陵心。
<br>桂席尘瑶佩，琼炉烬水沉。
<br>凝魂空荐梦，低珥悔听琴。
<br>月落珠帘卷，春寒锦暮深。
<br>谁家楼上笛？何处月明砧？
<br>兰径飞蝴蝶，筠笼语翠襟。
<br>和簪抛凤髻，将泪入鸳衾。
<br>的的新添恨，迢迢绝好音。
<br>文园终病渴，休咏白头吟。
<br>
<br>绿树莺莺语，平江燕燕飞。
<br>枕前闻去雁，楼上送春归。
<br>半月縆双脸，凝腰素一围。
<br>西墙苔漠漠，南浦梦依依。
<br>有恨簪花懒，无聊斗草稀。
<br>雕笼长惨淡，兰畹谩芳菲。
<br>镜敛青蛾黛，灯挑皓腕肌。
<br>避人匀迸泪，拖袖倚残晖。
<br>有貌虽桃李，单栖足是非。
<br>云軿载驭去，寒夜看裁衣。
<br>
<br>
<br>少年行
<br>
<br>官为骏马监，职帅羽林儿。
<br>两绶藏不见，落花何处期？
<br>猎敲白玉镫，怒袖紫金锤。
<br>田窦长留醉，苏辛曲让歧。
<br>豪持出塞节，笑别远山眉。
<br>捷报云台贺，公卿拜寿卮。
<br>
<br>
<br>盆池
<br>
<br>凿破苍苔地，偷他一片天。
<br>白云生镜里，明月落阶前。
<br>
<br>
<br>有寄
<br>
<br>云阔烟深树，江澄水浴秋。
<br>美人何处在？明月万山头。
<br>
<br>
<br>
<br>--------------------------------------------------------------------------------
<br>
<br>【电子版杜牧诗全集·外集】
<br>
<br>一华编校
<br>
<br>
<br>斑竹筒簟
<br>
<br>血染斑斑成锦纹，昔年遗恨至今存。
<br>分明知是湘妃泣，何忍将身卧泪痕。
<br>
<br>
<br>和严恽秀才落花
<br>
<br>共惜流年留不得，且环流水醉流杯。
<br>无情红艳年年盛，不恨凋零却恨开。
<br>
<br>
<br>倡楼戏赠
<br>
<br>细柳桥边深半春，缬衣帘里动香尘。
<br>无端有寄闲消息，背插金钗笑向人。
<br>
<br>
<br>初上船留寄
<br>
<br>烟水本好尚，亲交何惨凄。
<br>况为珠履客，即泊锦帆堤。
<br>沙雁同船去，田鸦绕岸啼。
<br>此时还有味，必卧日从西。
<br>
<br>
<br>秋岸
<br>
<br>河岸微退落，柳影微雕疏。
<br>船上听呼稚，堤南趁漉鱼。
<br>数帆旗去疾，一艇箭回初。
<br>曾入相思梦，因凭附远书。
<br>
<br>
<br>过大梁闻河亭方宴赠孙子端
<br>
<br>梁园纵玩归应少，赋雪搜才去必频。
<br>板路岂缘无罚酒，不教客右更添人。
<br>
<br>
<br>题吴兴消暑楼十二韵
<br>
<br>晴日登攀好，危楼物象饶。
<br>一溪通四境，万岫绕层霄。
<br>鸟翼舒华屋，鱼鳞棹短桡。
<br>浪花机乍织，云叶匠新雕。
<br>台榭罗嘉卉，城池敞丽谯。
<br>蟾蜍来作鉴，螮蝀引成桥。
<br>燕任随秋叶，人空集早潮。
<br>楚鸿行尽直，沙鹭立偏翘。
<br>暮角凄游旅，清歌惨泬寥。
<br>景牵游目困，愁托酒肠销。
<br>远吹流松韵，残阳渡柳桥。
<br>时陪庾公赏，还悟脱烦嚣。
<br>
<br>
<br>奉送中丞姊夫俦自大理卿出镇江西
<br>叙事书怀因成十二韵
<br>
<br>惟帝忧南纪，搜贤与大藩。
<br>梅仙调步骤，庾亮拂櫜鞬。
<br>一室何劳扫，三章自不冤。
<br>精明如定国，孤峻似陈蕃。
<br>灞岸秋犹嫩，蓝桥水始喧。
<br>红旓挂石壁，黑矟断云根。
<br>滕阁丹霄倚，章江碧玉奔。
<br>一声仙妓唱，千里暮江痕。
<br>私好初童稚，官荣见子孙。
<br>流年休挂念，万事至无言。
<br>玉辇君频过，冯唐将未论。
<br>佣书酬万债，竹坞问樊村。
<br>
<br>
<br>中丞业深韬略志在功名再奉长句一篇
<br>兼有咨劝
<br>
<br>樯似邓林江拍天，越香巴锦万千千。
<br>滕王阁上《柘枝》鼓，徐孺亭西铁轴船。
<br>八部元侯非不贵，万人师长岂无权。
<br>要君严重疏欢乐，犹有河湟可下鞭。
<br>[时收河湟，且立三州六关。]
<br>
<br>
<br>和裴杰秀才新樱桃
<br>
<br>新果真琼液，未应宴紫兰。
<br>圆疑窃龙颔，色已夺鸡冠。
<br>远火微微辨，繁星历历看。
<br>茂先知味好，曼倩恨偷难。
<br>忍用烹騂酪，从将玩玉盘。
<br>流年如可驻，何必九华丹。
<br>
<br>
<br>春思
<br>
<br>岂君心的的，嗟我泪涓涓。
<br>绵羽啼来久，锦鳞书未传。
<br>兽炉凝冷焰，罗幕蔽晴烟。
<br>自是求佳梦，何须讶昼眠？
<br>
<br>
<br>代人作
<br>
<br>楼高春日早，屏束麝烟堆。
<br>盼眄凝魂别，依稀梦雨来。
<br>绿鬟羞妥么，红颊思夭偎。
<br>斗草怜香蕙，簪花间雪梅。
<br>戌辽虽咽切，游蜀亦迟回。
<br>锦字梭悬壁，琴心月满台。
<br>笑筵凝贝启，眠箔晓珠开。
<br>腊破征车动，袍襟对泪裁。
<br>
<br>
<br>偶题二首
<br>
<br>劳劳千里身，襟袂满行尘。
<br>深夜悬双泪，短亭思远人。
<br>苍江程未息，黑水梦何频。
<br>明月轻桡去，唯应钓赤鳞。
<br>
<br>有恨秋来极，无端别后知。
<br>夜阑终耿耿，明发竟迟迟。
<br>信已凭鸿去，归唯与燕期。
<br>只应明月见，千里两相思。
<br>
<br>
<br>冬至日遇京使发寄舍弟
<br>
<br>远信初逢双鲤去，他乡正遇一阳生。
<br>樽前岂解愁家国，辇下唯能忆弟兄。
<br>旅馆夜忧姜被冷，暮江寒觉晏裘轻。
<br>竹门风过还惆怅，疑是松窗雪打声。
<br>
<br>初逢：一作初凭。
<br>
<br>
<br>洛下送张曼容赴上党召
<br>
<br>歌阕樽残恨起偏，凭君不用设离筵。
<br>未趋雉尾随元老，且蓦羊肠过少年。
<br>七叶汉貂真密近，一枝诜桂亦徒然。
<br>羽书正急征兵地，须遣头风处处痊。
<br>
<br>
<br>宣州留赠
<br>
<br>红铅湿尽半罗裙，洞府人间手欲分。
<br>满面风流虽似玉，四年夫婿恰如云。
<br>当春离恨杯长满，倚柱关情日渐曛。
<br>为报眼波须稳当，五陵游宕莫知闻。
<br>
<br>
<br>寄题宣州开元寺
<br>
<br>松寺曾同一鹤栖，夜深台殿月高低。
<br>何人为倚东楼柱，正是千山雪涨溪。
<br>
<br>
<br>赠张祜
<br>
<br>诗韵一逢君，平生称所闻。
<br>粉毫唯画月，琼尺只裁云。
<br>鲸阵人人慑，秋星历历分。
<br>数篇留别我，羞杀李将军。
<br>
<br>
<br>残春独来南亭因寄张祜
<br>
<br>暖云如粉草如茵，独步长堤不见人。
<br>一岭桃花红锦黦，半溪山水碧罗新。
<br>高枝百舌犹欺鸟，带叶梨花独送春。
<br>仲蔚欲知何处在，苦吟林下拂诗尘。
<br>
<br>
<br>宣州开元寺南楼
<br>
<br>小楼才受一床横，终日看山酒满倾。
<br>可惜和风夜来雨，醉中虚度打窗声。
<br>
<br>
<br>寄远人
<br>
<br>终日求人卜，回回道好音。
<br>那时离别后，入梦到如今。
<br>
<br>
<br>别沈处士
<br>
<br>旧事参差梦，新程逦迤秋。
<br>故人如见忆，时到寺东楼。
<br>
<br>
<br>留赠
<br>
<br>舞靴应任闲人看，笑脸还须待我开。
<br>不用镜前空有泪，蔷薇花谢即归来。
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
