<HTML>
<HEAD>
<TITLE>王维诗全集（一） - 听松阁精品诗词网</TITLE>
<META http-equiv=Content-Type content="text/html; charset=utf-8">
<link Href="../../css.css" Type=text/css Rel=stylesheet>
<META content="MSHTML 6.00.2900.2722" name=GENERATOR>
<meta http-equiv="Page-Exit" content="blendTrans(Duration=1.0)">
<STYLE>
<!--
.article_content {margin-left: 35pt; margin-right: 35pt}
-->
</STYLE>
<NOSCRIPT><NOSCRIPT></HEAD></NOSCRIPT></NOSCRIPT>
<body leftMargin=0 topMargin=0 marginheight="0" marginwidth="0" bgcolor=#655222>
<script language="javascript">
<!--
function checksearch(search) {
if (search.keywords.value==""){
alert("你确定你输入查询内容了吗?");
return false;
}
}
//-->
</script>


      
      
	
		
                 





      
      
	
		
                 





      
      
	
		
                 





      
      
	
		
                 



<TABLE width=770 height="201" border=0 align=center cellPadding=0  cellSpacing=0 
bgColor=#655222 class=table1>
  <TBODY>
  <TR><TD height="65" background="../../images/top.gif" bgcolor="#655222" Align="right"><a href="http://www.htsky.com"><img src="../../images/logo.gif" width="214" height="109" border="0"></a>&nbsp;&nbsp;</TD>
  </TR>
  </TBODY></TABLE>
<TABLE class=table1 cellSpacing=0 cellPadding=0 width=770 height=39 align=center 
background=../../images/banner.gif bgcolor="#655222">
  <TBODY>
  <TR>
    <TD class=top vAlign=center height=30>&nbsp;&nbsp;<A 
      href="../../">首 
      页</A> | 

<a class=no1 href="../../html/TangQian/">唐前诗选</a> | 



<a class=no1 href="../../html/TangChao/">唐朝诗选</a> | 



<a class=no1 href="../../html/TangHou/">唐后诗选</a> | 



<a class=no1 href="../../html/SongQian/">宋前词选</a> | 



<a class=no1 href="../../html/SongCi/">宋朝词选</a> | 



<a class=no1 href="../../html/SongHou/">宋后词选</a> | 



<a class=no1 href="../../html/SanQu/">散曲杂剧</a> | 



<a class=no1 href="../../html/SanWen/">散文骈文</a> | 



<a class=no1 href="../../html/GuJinShiJi/">古今诗集</a> | 

</TD>
  </TR></TBODY></TABLE>
<TABLE class=table1 height=25 cellSpacing=0 cellPadding=0 width=770 align=center 
bgColor=#2D1F04 border=0>
  <TBODY>
  <TR>
    <TD class=fontblue width=450>&nbsp;&nbsp;<IMG src="../../images/arrow.gif" 
      align=absMiddle><FONT color=#BCB6A0>当前位置：</font><a href=../../><FONT color=#BCB6A0>首页</font></a> <FONT color=#BCB6A0>&gt;&gt;</font> <a href="../../html/TangChao/">唐朝诗选</a> <font color=4C4C4C>&gt;&gt; </font><a href="../../html/TangShiXuanJi/">唐诗选集</a> <FONT color=#BCB6A0>&gt;&gt;</font> 王维诗全集（一）</TD>
    <form method="GET" name="search" onSubmit="return checksearch(this)" action="../../search.php">
	<TD align="right">
<FONT color=#BCB6A0>站内搜索: </font><input class=border type=text name=keywords size=20 style="border: 1px solid #7E7C7E;">
<select size=1 name=area style='color:#000000; border-style:solid; border-width:1; background-color:#efefef'>
<option value="title" selected>标题</option>
<option value="author">作者</option>
<option value="content">内容</option>
<option value="all">全部</option>
</select>
<input class=border type=submit value=搜&nbsp;索 name=search style="border: 1px solid #7E7C7E;">&nbsp;
</TD></form>
    </TR></TBODY></TABLE>

<table width="770" border="0" cellspacing="0" cellpadding="0" bgcolor="#655222" align="center" class="table1">
  <tr bgcolor="#655222">
    <td>
	<table width="100%" border="0" align="center" cellpadding="0" cellspacing="0">
                                    <tr> 
                                      <td width="100%" height=66 background=../../images/art_head.gif bgColor=#655222 border=0> <div align="center" class=txt><br><br><strong>王维诗全集（一）</strong></div></td>
                                    </tr>
                                    <tr> 
                                      <td valign="bottom" align="center" width="100%" background=../../images/art_bg.gif bgColor=#655222 border=0>
<table width=100%><tr><td height=25 valign="bottom" align="center">
服务提供:听松阁精品诗词网&nbsp;&nbsp;文章作者:海棠 &nbsp;&nbsp;内容来源:听松阁精品诗词网 &nbsp;&nbsp;发表时间:2013-10-28&nbsp;&nbsp;文章类别:唐诗选集&nbsp;&nbsp;阅读次数:<script language=javascript src="../../hits.php?articleid=5765"></script>
</td></tr>
<tr>
<form name=url><td height=25 valign="bottom" align="center">推荐给朋友: <input name="url" size="50" value="" class=border style="border: 1px solid #cccccc;"> 
	<input type="button" class="border"  style="border: 1px solid #cccccc; color:#FF0000" value="和QQ上好友分享" title='点击复制标题和地址到剪贴版,直接在MSN/QQ上粘贴即可.' name='B3' onclick='copyToClipBoard()'>&nbsp;<input type="button" value="收藏本页" title='把本页添加到IE收藏夹' onclick="window.external.addFavorite(document.location,'王维诗全集（一）')" class="border"  style="border: 1px solid #cccccc; color:#FF0000">
<script language='javascript'>
<!--
function copyToClipBoard(){
var clipBoardContent=document.location; 
clipBoardContent+='rn这个是我很喜欢的文章，名字叫[王维诗全集（一）]真诚向你推荐，希望你也会喜欢哦!';
window.clipboardData.setData("Text",clipBoardContent);
alert("耶！复制成功喽！你可以粘贴在QQ消息里送给你的好朋友呀！再次感谢你对[听松阁精品诗词网]的支持哦！");
}
document.url.url.value=document.location
//-->
</script>
</td></form></tr>
</table>
</td>
</tr>
<tr> 
 <td valign=top width="100%" background=../../images/art_bg.gif bgColor=#655222 border=0>
<div align=center>
<script type="text/javascript"><!--
google_ad_client = "pub-8742386847853865";
google_ad_width = 728;
google_ad_height = 90;
google_ad_format = "728x90_as";
google_ad_type = "text_image";
google_ad_channel ="";
//--></script>
<script type="text/javascript"
  src="http://pagead2.googlesyndication.com/pagead/show_ads.js">
</script></div><br><br>
<p CLASS=article_content>
 01．酬诸公见过
<br>注：时官未出在辋川庄 
<br>
<br>嗟予未丧哀此孤生。
<br>屏居蓝田薄地躬耕。
<br>岁晏输税以奉粢盛。
<br>晨往东皋草露未【日希】⑴。
<br>暮看烟火负担来归。
<br>我闻有客足扫荆扉。
<br>箪食伊何副瓜抓枣。
<br>仰厕群贤皤然一老。
<br>愧无莞簟班荆席藁。
<br>泛泛登陂折彼荷花。
<br>静观素鲔俯映白沙。
<br>山鸟群飞日隐轻霞。
<br>登车上马倏忽雨散。
<br>雀噪荒村鸡鸣空馆。
<br>远复幽独重欷累叹。
<br>
<br>注（1）：此字为左右结构，左日，右希。
<br>
<br>02．奉和圣制登降圣观与宰臣等同望应制
<br>
<br>凤□（1）朝碧落龙图耀金镜。
<br>维岳降二臣戴天临万姓。
<br>山川八校满井邑三农竟。
<br>比屋皆可封谁家不相庆。
<br>林疏远村出野旷寒山静。
<br>帝城云里深渭水天边映。
<br>佳( 一作喜) 气含风景颂声溢歌咏。
<br>端拱能任贤弥彰圣君圣。
<br>
<br>注（1）：此字为上下结构，其上为"户"旁，下为"衣"字。
<br>
<br>03．奉和圣制御春明楼临右相园亭赋乐贤诗应制
<br>
<br>复道通长乐青门临上路。
<br>遥闻凤吹喧暗识龙舆度。
<br>褰旒明四目伏槛纡三顾。
<br>小苑接侯家飞甍映宫树。
<br>商山原上碧 □（1）水林端素。
<br>银汉下天章琼筵承湛露。
<br>将非富人宠信以平戎故。
<br>从来简帝心讵得回天步。
<br>
<br>注（1）：此字左右结构，左"氵"旁，右为"产"字。
<br>
<br>
<br>04．奉和圣制送不蒙都护兼鸿胪卿归安西应制
<br>
<br>上卿增命服都护扬归旆。
<br>杂虏尽朝周诸胡皆自郐。
<br>鸣笳瀚海曲按节阳关外。
<br>落日下河源寒山静秋塞。
<br>万方氛□（1）息六合乾坤大( 一作泰)。
<br>无战是天心天心同覆载。
<br>
<br>注（1）：此字与"侵"相似，惟左半为"礻"旁。
<br>
<br>05～09扶南曲歌词五首
<br>注：《通典》云：武德出，因隋旧制，奏力部乐，四曰扶南，《新唐书·礼乐志
<br>》云：“天宝乐曲，皆以边地名。自河西至者，有扶南乐舞。
<br>一
<br>翠羽流苏帐春眠曙不开。
<br>羞从面色起娇逐语声来。
<br>早向昭阳殿君王中使催。
<br>二
<br>堂上青弦动堂前绮席陈。
<br>齐歌卢女曲双舞洛阳人。
<br>倾国徒相看宁知心所亲。
<br>三
<br>香气传空满妆华影箔通。
<br>歌闻天仗外舞出御楼( 一作筵) 中。
<br>日暮归何处花间长乐宫。
<br>四
<br>宫女还金屋将眠复畏明。
<br>入春轻衣好半夜薄妆成。
<br>拂曙朝前殿玉墀( 一作除) 多佩声。
<br>五
<br>朝日照绮窗佳人坐临镜。
<br>散黛恨忧轻插钗嫌未正。
<br>同心勿遽游幸待春妆竟。
<br>
<br>
<br>10．陇西行
<br>
<br>十里一走马五里一扬鞭。
<br>都护军书至匈奴围酒泉。
<br>关山正飞雪烽戍( 一作火) 断无烟。
<br>
<br>
<br>11．从军行
<br>
<br>吹角动行人喧喧行人起。
<br>笳悲( 一作应) 马嘶乱争渡金( 一作黄) 河水。
<br>日暮沙漠陲，战声( 一作力战) 烟尘里。
<br>尽系名王颈，归来献( 一作报) 天子。
<br>
<br>
<br>12．早春行
<br>
<br>紫梅发初遍，黄鸟歌犹涩。
<br>谁家折杨女，弄春如不及。
<br>爱水看妆坐，羞人映花立。
<br>香畏风吹散，衣愁露沾湿。
<br>玉闺青门里，日落香车入。
<br>游衍益相思，含啼向彩帷。
<br>忆君长入梦，归晚更生疑。
<br>不及红檐燕，双栖绿草时。
<br>
<br>13．早朝
<br>
<br>皎洁明星高，苍茫远天曙。
<br>槐雾暗( 一作郁) 不开，城鸦鸣稍去。
<br>始闻高阁声，莫辨更衣处。
<br>银烛已成行，金( 一作重) 门俨驺驭。
<br>
<br>14．献始兴公
<br>注：时拜右拾遗
<br>
<br>宁栖野树林，宁饮涧水( 一作中) 流。
<br>不用坐梁肉，崎岖见王侯。
<br>鄙哉匹夫节，布褐将白头。
<br>任智诚则短，守任固其优。
<br>侧闻大君子，安问党与雠。
<br>所不卖公器，动为苍生谋。
<br>贱子跪自陈，可为帐下不。
<br>感激有公议，曲私非所求。
<br>
<br>15.赠从弟司库员外【纟求】（1）
<br>
<br>少年识事浅，强学干名利。
<br>徒闻跃马年，苦无出人智。
<br>即事岂徒言，累官非不试。
<br>既寡遂性欢，恐招负时累。
<br>清冬见远山，积雪凝苍翠。
<br>浩然出东林，发我遗世意。
<br>惠连素清赏，夙语尘外事。
<br>欲缓携手期，流年一何驶。
<br>
<br>注（1）：此字左右结构，左边为"纟"旁，右边为"求"字。
<br>
<br>16．座上走笔赠薛璩慕容损
<br>
<br>希世无高节，绝迹有卑栖。
<br>君徒视人文，吾固和天倪。
<br>缅然万物始，及与群物( 一作牧) 齐。
<br>分地依後稷，用天信( 一作奉) 重黎。
<br>春风何豫人，令我思东溪。
<br>草色有佳意，花枝稍含荑。
<br>更待风景好，与君藉萋萋。
<br>
<br>17．赠李颀
<br>
<br>闻君饵丹砂，甚有好颜色。
<br>不知从今去，几时生羽翼。
<br>王母翳华芝，望尔昆仑侧。
<br>文螭从赤豹，万里方一息。
<br>悲哉世上人，甘此膻腥食。
<br>
<br>
<br>18．赠刘蓝田
<br>注：一作卢象诗
<br>
<br>篱间( 一作中) 犬迎吠，出屋候荆( 一作柴) 扉。
<br>岁晏输井税，山村人夜归。
<br>晚田始家食，余布成我衣。
<br>讵肯无公事，烦君问是非。
<br>
<br>19．赠房卢氏棺
<br>
<br>达人无不可，忘己爱苍生。
<br>岂复少十( 一作千) 室，弦歌在两楹。
<br>浮人日已归，但坐事农耕。
<br>桑榆郁相望，邑里多鸡鸣。
<br>秋山一何净，苍翠临寒城。
<br>视事兼偃卧，对书不簪缨。
<br>萧条人吏疏，鸟雀下空庭。
<br>鄙夫心所尚，晚节异平生。
<br>将从海岳居，守静解天刑。
<br>或可累安邑，茅茨君试营。
<br>
<br>20．赠祖三咏
<br>注：济州官舍作
<br>
<br>【虫萧】（1）蛸挂虚牖，蟋蟀鸣前除。
<br>岁晏凉风至，君子复何如。
<br>高馆阒无人，离居不可道。
<br>闲门寂已闭，落日照秋草。
<br>虽有近音信，千里阻河关。
<br>中复客汝颍，去年归旧山。
<br>结交二十载，不得一日展。
<br>贫病子既深，契阔余不浅。
<br>仲秋虽未归，暮秋以为期。
<br>良会讵几日，终日( 一作自) 长相思。
<br>
<br>注（1）：此字形如"蛸"，惟右部为"萧"字。
<br>
<br>21．春夜竹亭赠钱少府归蓝田
<br>
<br>夜静群动息，时闻隔林犬。
<br>却忆山中时，人家涧西远。
<br>羡君明发去，采蕨轻轩冕。
<br>
<br>22～24戏赠张五弟湮三首
<br>注：时在常乐东园，走笔成。
<br>一
<br>吾弟东山时，心尚一何远。
<br>日高犹自卧，钟动始能饭。
<br>领上发未梳，床头书不卷。
<br>清川兴悠悠，空林对偃蹇。
<br>青苔石上净，细草松下软。
<br>窗外鸟声闲。阶前虎心善。
<br>徒然万象多，澹尔太虚缅。
<br>一知与物平，自顾为人浅。
<br>对君忽自得，浮念不烦遣。
<br>二
<br>张弟五车书，读书仍隐居。
<br>染翰过草圣。赋诗轻子虚。
<br>闭门二室下，隐居十年余。
<br>宛是野人野( 一作也)，时从渔夫渔( 一作鱼)。
<br>秋风至( 一作日) 萧索，五柳高且疏。
<br>望此去人世，渡水向吾庐。
<br>岁晏同携手，只应君与予。
<br>三
<br>设置守口（2）兔，垂钓伺游鳞。
<br>此是安口腹，非关慕隐沦。
<br>吾生好清净( 一作静)，蔬食去情尘。
<br>今子方豪荡，思为鼎食人。
<br>我家南山下，动息自遗身。
<br>入鸟不相乱，见兽皆相亲。
<br>云霞成伴侣，虚白侍衣巾。
<br>何事须夫子，邀予谷口真。
<br>
<br>注（1）：此字颇复杂，这里勉强分为上中下结构，其上形如"召"字；其中为"比"
<br>字，下为"兔"字。
<br>
<br>
<br>25．胡居士卧病遗米因赠
<br>
<br>了观四大因，根性何所有。
<br>妄计苟不生，是身孰休咎。
<br>色声何谓客，阴界复谁守。
<br>徒言莲花目，岂恶杨枝肘。
<br>既饱香积饭，不醉声闻酒。
<br>有无断常见，生灭幻梦受。
<br>即病即实相，趋空定狂走。
<br>无有一法真，无有一法垢。
<br>居士素通达，随宜善抖擞。
<br>床上无毡卧，镉中有粥否。
<br>斋时不乞食，定应空漱口。
<br>聊持数斗米，且救浮生取。
<br>
<br>26．赠裴十迪
<br>
<br>风景日夕佳，与君赋新诗。
<br>澹然望远空，如意方支颐。
<br>春风动百草，兰蕙生我篱。
<br>暧暧日暖闺，田家来致词。
<br>欣欣春还皋，淡担水生陂。
<br>桃李虽未开，荑萼满芳( 一作其) 枝。
<br>请君理还策，敢告将农时。
<br>
<br>27～28与胡居士皆病寄此诗兼示学人二首
<br>一
<br>一兴微尘念，横有朝露身。
<br>如是睹( 一作都) 阴界，何方置我人。
<br>碍有固为主，趣空宁舍宾。
<br>洗心讵悬解，悟道正迷津。
<br>因爱果生病，从贪始觉贫。
<br>色声非彼妄，浮幻即吾真。
<br>四达竟何遣，万殊安可尘。
<br>胡生但高枕，寂莫舆谁邻。
<br>战胜不谋食，理齐甘负薪。
<br>予若未始异，讵论疏与亲。
<br>二
<br>浮空徒漫漫，泛有定悠悠。
<br>无乘及乘者，所谓智人舟。
<br>讵舍贫病域，不疲生死流。
<br>无烦君喻马，任以我为牛。
<br>植福祠迦叶，求仁笑孔丘。
<br>何津不鼓棹，何路不摧棹。
<br>念此闻思者，胡为多阻修。
<br>空虚花聚散，烦恼树稀稠。
<br>灭相( 一作想) 成无记，生心坐有求。
<br>降吴复归蜀，不到莫相尤。
<br>
<br>29．奉寄韦太守陟
<br>
<br>荒城自萧索，万里山河空。
<br>天高秋日迥，嘹唳闻归鸿。
<br>寒塘映衰草，高馆落疏桐。
<br>临此岁方晏，顾景咏悲翁。
<br>故人不可见，寂寞平陵东。
<br>
<br>30．林园即事寄舍弟□（1）
<br>
<br>寓目一萧散，销忧冀俄顷。
<br>青草肃澄陂( 一作波)，白云移翠岭。
<br>後沔( 一作浦) 通河渭，前山包鄢郢。
<br>松含风里声，花对池中影。
<br>地多齐後疟，人带荆州瘿。
<br>徒思赤笔书，讵有丹砂井。
<br>心悲常欲绝，发乱不能整。
<br>青簟日何长，闲门昼方静。
<br>颓思茅檐下，弥伤好风景。
<br>
<br>注（1）：此字为左右结构，形如"沈"字，惟左为"纟"旁。
<br>
<br>31．至滑州隔河望黎阳忆丁三寓
<br>
<br>隔河见桑柘，蔼蔼黎阳川。
<br>望望行渐远，孤峰没云烟。
<br>故人不可见，河失复悠然。
<br>赖有政声远，时闻行路传。
<br>
<br>32．秋夜独坐怀内弟崔兴宗
<br>
<br>夜静群动息，蟪蛄声悠悠。
<br>庭槐北风响，日夕方高秋。
<br>思子整羽翮，及时当云浮。
<br>吾生将白首，岁晏思沧州。
<br>高足在旦暮，肯为南亩俦。
<br>
<br>33．和使君五郎西楼望远思归
<br>
<br>高楼望所思，目极情未毕。
<br>枕上见千里，窗中窥万室。
<br>悠悠长路人，暧暧远郊日。
<br>惆怅极浦外，迢递孤烟出。
<br>能赋属上才，思归同下秩。
<br>故乡不可见，云水( 一作外) 空如一。
<br>
<br>34．酬黎居士淅川作
<br>注：昙壁上人院走笔成
<br>
<br>侬家真个去，公定随侬否。
<br>著处是莲花，无心变杨柳。
<br>松龛藏药里，石唇安茶臼。
<br>气味当共知，那能不携手！
<br>
<br>
<br>35．送魏郡李太守赴任
<br>
<br>与君伯氏( 一作兄) 别，又欲与君离。
<br>君行无几日，当复隔山陂。
<br>苍茫秦川尽，日落桃林塞。
<br>独树临关门，黄河向天外。
<br>前经洛阳陌，宛洛故人稀。
<br>故人离别尽，淇上转骖□（1）。
<br>企予悲送远，惆怅睢阳路。
<br>古木官渡平，秋城邺宫( 一作都) 故。
<br>想君行县日，其出从如云。
<br>遥思魏公子，复忆李将军。
<br>
<br>注（1）：此字左右结构，作"马"，右"非"。
<br>
<br>36．送陆员外
<br>
<br>郎署有伊人，居然故人风。
<br>天子顾河北，诏书除( 一作隶) 征东。
<br>拜手辞上官，缓步出南宫。
<br>九河平原外，七国蓟门中。
<br>阴风悲枯桑，古塞多飞蓬。
<br>万里不见虏，萧条胡地空。
<br>无为费中国，更欲邀奇功。
<br>迟迟前相送，握手嗟异同。
<br>行当封侯归，肯访商山翁。
<br>
<br>37．送宇文太守赴宣城
<br>
<br>寥落云外山，迢递舟中赏。
<br>铙吹发西江，秋空多清响。
<br>地迥古城芜，月明寒潮广。
<br>时赛敬亭神，复解罟师网。
<br>何处寄想思，南风吹( 一作摇) 五两。
<br>
<br>38．送綦毋秘( 一作校) 书弃官还江东
<br>
<br>明时久不达，弃置与君同。
<br>天命无怨色，人生有素风。
<br>念君拂衣去，四海将安穷。
<br>秋天万里净，日暮澄( 一作九) 江空。
<br>清夜何悠悠，扣舷明月中。
<br>和光鱼鸟际，澹尔蒹葭丛。
<br>无庸客昭世，衰鬓日( 一作白) 如蓬。
<br>顽疏暗人事，僻陋远天聪。
<br>微物纵可采，其谁为至公。
<br>余亦从此去，归耕为老农。
<br>
<br>39．奉送六舅归陆浑
<br>
<br>伯舅吏淮泗，卓鲁方喟然。
<br>悠哉自不竞，退耕东皋田。
<br>条桑腊月下，种杏春风前。
<br>酌醴赋归去，共知陶令贤。
<br>
<br>40．送别
<br>
<br>下马饮君酒，问君何所之。
<br>君言不得意，归卧南山陲。
<br>但去莫复问，白云无尽时。
<br>
<br>41．送张五归山
<br>
<br>送君尽惆怅，复送何人归。
<br>几日同携手，一朝先拂衣。
<br>东山有茅屋，幸为扫荆扉。
<br>当亦谢官去，岂令心事违。
<br>
<br>42．齐州送祖三
<br>
<br>相逢方一笑，相送还成泣。
<br>祖帐已( 一作怅忽) 伤离，荒城复愁人。
<br>天寒远山净，日暮长河急。
<br>解缆君已遥，望君犹( 一作空) 伫立。
<br>
<br>43．送缙云苗太守
<br>
<br>手疏谢明主，腰章为长吏。
<br>方从会稽邸( 一作郊)，更发汝南骑。
<br>按节下松阳，清江响铙吹。
<br>露冕见三吴，方知百城贵。
<br>
<br>44．送从弟蕃游淮南
<br>
<br>读书复骑射，带剑游淮阴。
<br>淮阴少年辈，千里远相寻。
<br>高义难自隐，明时宁陆沈。
<br>岛夷九州外，泉馆三山深。
<br>席帆聊问罪，卉服尽成擒。
<br>归来见天子，拜爵赐黄金。
<br>忽思鲈鱼□（1），复有沧洲心。
<br>天寒蒹葭渚，日露云梦林。
<br>江城下枫叶，淮上闻秋砧。
<br>送归青门外，车马去□□（2）。
<br>惆怅新丰树，空余天际禽。
<br>
<br>注（1）：此字左右结构，作为"鱼"旁，右为"会"字。
<br>注（2）：此二字同，形皆如"侵"字，惟左边为"马"旁。
<br>
<br>45．送高适( 一作道非) 弟耽归临淮作
<br>注：坐上作
<br>
<br>少年客淮泗，落魂居下邳。
<br>遨游向燕赵，结客过临淄。
<br>山东诸侯国，迎送纷交驰。
<br>自尔厌游侠，闭户方垂帷。
<br>深明戴家礼，颇学毛公诗。
<br>备知经济道，高卧陶唐时。
<br>圣主诏天下，贤人不得遗。
<br>公吏奉【纟薰】（1）组，安车去茅茨。
<br>君王苍龙阙，九门十二逵。
<br>群公朝谒罢，冠剑下丹墀。
<br>野鹤终踉跄，威凤徒参差。
<br>或问理人术，但致还山词。
<br>天书降北阙，赐帛归东口（2）。
<br>都门谢亲故，行路日逶迤。
<br>孤帆万里外，淼漫将何之。
<br>江天海陵郡，云日淮南( 一作阴) 祠。
<br>杳冥沧洲上，荡漭无人知。
<br>纬萧或卖药，出处安能期。
<br>
<br>注（1）：此字左右结构，左为"纟"旁，右为"薰"字。
<br>注（2）：此字形如"甾"，然其上有"艹"旁也。
<br>
<br>
<br>46．送綦毋潜落第还乡
<br>（一做送别）
<br>
<br>圣代无隐者，英灵尽来归。
<br>遂令东山客，不得顾采薇。
<br>既至君( 一作金) 门远，孰云吾道非。
<br>江淮度寒食，京洛( 一作兆) 缝春衣。
<br>置酒临长道( 一作长安道，一作长亭送)，同心与我违。
<br>行当浮桂棹，未几拂荆扉。
<br>远树带行客，孤村城当落晖。
<br>吾谋适不用，勿谓知音稀。
<br>
<br>47．送张舍人佐江州同薛璩十韵
<br>
<br>束带趋承明，守官惟谒者。
<br>清晨听银口（1），薄暮辞金马。
<br>受辞未尝易，当御方知寡。
<br>清范何风流，高文有风雅。
<br>忽佐江上州，当自浔阳下。
<br>逆旅到三湘，长途应百舍。
<br>香炉远峰出，石镜澄湖泻。
<br>董奉杏成林，陶潜菊盈把。
<br>范蠡常好之，庐山我心也。
<br>送君思远道，欲以数行洒。
<br>
<br>注（1），此字形如"叫"字，惟左为"虫"旁。
<br>
<br>48．送韦大夫东京留守
<br>
<br>人外遗世虑，空端结遐心。
<br>会是巢许浅，始知尧舜深。
<br>苍生讵有物，黄屋如乔林。
<br>上德抚神运，冲和穆宸襟。
<br>云雷康屯难，江海遂( 一作逐) 飞沉。
<br>天工寄人英，龙衮瞻君临。
<br>名器苟不假，保厘固其任。
<br>素质贯方领，清景照华簪。
<br>慷慨念王室，从容献官箴。
<br>云旗蔽三川，画角发龙吟。
<br>晨扬天汉声，夕卷大河阴。
<br>穷人( 一作久) 业已宁，逆虏遗之擒。
<br>然後解金组，拂衣东山岑。
<br>给事黄门省，秋光正沉沉。
<br>壮心与身退，老病随年侵。
<br>君子从相访，重玄其可寻。
<br>
<br>49．资圣寺送甘二
<br>
<br>浮生信如寄，薄宦夫何有。
<br>来往本无归，别离方此( 一作正) 受。
<br>柳色蔼春余，槐阴清夏首。
<br>不觉御沟上，衔悲执杯酒。
<br>
<br>50．留别山中温古上人兄并示舍弟缙
<br>
<br>解薜登天朝，去师偶时( 一作将) 哲。
<br>岂惟山中人，兼负松上月。
<br>宿昔同游止，致身云霞末。
<br>开轩临颍阳，卧视飞鸟没。
<br>好依盘石饭，屡对瀑泉歇。
<br>理齐小狎( 一作狎小) 隐，道胜宁外物。
<br>舍弟官崇高，宗兄此( 一作比) 削发。
<br>荆扉但洒扫，乘闲当过歇( 一作拂)。
<br>
<br>
<br>--------------------------------------------------------------------------------
<br>
<br>
<br>51．观别者
<br>
<br>青青杨柳陌，陌上别离人。
<br>爱子游燕赵，高堂有老亲。
<br>不行无可养，行去百忧新。
<br>切切委兄弟，依依向四邻。
<br>都门帐饮毕，从此谢亲宾。
<br>挥泪逐前侣，含凄动征轮。
<br>车徒望不见，时见起行尘。
<br>吾( 一作余) 亦辞家久( 一作者)，看之泪满巾。
<br>
<br>52．别弟缙后登青龙寺望蓝田山
<br>
<br>陌上新离别，苍茫四郊晦。
<br>登高不见君，故山复云外。
<br>远树蔽行人，长天隐秋塞。
<br>心悲宦游子，何处飞征盖？
<br>
<br>53．别綦毋潜
<br>
<br>端笏明光宫( 一作殿)，历稔朝云陛。
<br>诏看延阁书，高议平津邸。
<br>适意偶轻人( 一作轻微禄)，虚心( 一作遇人) 削繁礼。
<br>盛得江左风，弥工建安体。
<br>高张多绝弦，截河有清济。
<br>严冬爽群木，伊洛方清【氵此】（1）。
<br>渭水冰下流，潼关雪中启
<br>荷口（2）几时还？尘缨待君洗。
<br>
<br>注（1）：此字左右结构，左"氵"，右"此"字。
<br>注（2）：此字上下结构，上为"竹"字头，下为"条"字。
<br>
<br>54～57．晦日游大理韦卿城南别业四首
<br>注：四声依次用，各练韵
<br>一
<br>与世淡无事，自然江海人。
<br>侧闻城外游，解骖弁朱轮。
<br>平( 一作极) 野照暄景，上天垂春云。
<br>张组竟北阜，泛舟过东邻。
<br>故乡信高会，牢醴及佳辰( 一作家臣)。
<br>幸同击壤乐，心荷尧为君。
<br>二
<br>郊居杜陵下，永日同携手。
<br>仁( 一作人) 里霭川阳，平原见峰首。
<br>园庐鸣春鸠，林薄媚新柳。
<br>上卿始登席，故老前为寿。
<br>临当游( 一作送) 南陂，约略执杯酒。
<br>归与绌( 一作继) 微官，惆怅心自咎。
<br>三
<br>冬中余雪在，墟上春流驶。
<br>风日畅怀抱，山川多秀( 一作好天) 气。
<br>雕胡先晨炊( 一作丰酌)，庖脍亦云( 一作後) 至。
<br>高情浪海岳，浮生寄天地。
<br>君子外簪缨，尘埃良不啻。
<br>所乐衡门中，陶然忘其贵。
<br>四
<br>高馆临澄陂，旷然荡( 一作望理) 心目。
<br>淡荡动云天，玲珑映墟曲。
<br>鹊巢结空林，雉雏响幽谷。
<br>应接无闲暇，徘徊以( 一作似) 踯躅。
<br>纡组上春堤，侧弁倚乔木。
<br>弦望忽已晦，后期洲应绿。
<br>
<br>58．冬日游览
<br>
<br>步出城东门，试骋千里目。
<br>青山横苍林，赤日团平陆。
<br>渭北走邯郸，关东出函谷。
<br>秦地万里会，来朝九州牧。
<br>鸡鸣咸阳中( 一作市)，冠盖相追逐。
<br>丞相过列侯，群公饯光禄。
<br>相如方( 一作今) 老病，独归茂陵宿。
<br>
<br>59．华岳
<br>
<br>西岳出浮云，积雪( 一作翠) 在太清。
<br>连天凝( 一作疑) 黛色，百里遥青冥。
<br>白日为之( 一作大) 寒，森沉华阴城。
<br>昔闻乾坤闭，造( 一作开变) 化生巨灵。
<br>右足踏方止( 一作山)，左手推削成。
<br>天地忽开拆，大河注东溟。
<br>遂为西峙岳( 一作岳崎)，雄雄镇秦京。
<br>大君包覆载，至德被群生。
<br>上帝伫昭告，金天思奉迎。
<br>人( 一作神) 只望幸久，何独禅云亭。
<br>
<br>60．同庐拾遗过韦( 一作章， 非) 给事东山别业二十韵给事首春休沐维己陪游
<br>及乎是行亦预闻命会无车马不果斯诺
<br>
<br>托身侍云陛，昧旦( 一作早) 趋华轩。
<br>遂陪【宛鸟】（1）鸿侣，霄汉同飞翻。
<br>君子垂惠顾，期我于田园。
<br>侧闻景龙际，亲降南面尊。
<br>万乘驻山外，顺风祈一言。
<br>高阳多夔龙，荆山积【王与】【王番】（2）。
<br>盛德启前烈，大贤钟後昆。
<br>侍郎文昌宫，给事东掖坦。
<br>谒帝俱来下，冠盖盈丘樊。
<br>闺风首邦族，庭训延乡村。
<br>采地包山河，树井竟川原。
<br>岩端回绮槛，谷口开朱门。
<br>阶下群峰首，云中瀑水源。
<br>鸣玉满春山，列筵先朝暾。
<br>会舞何飒沓，击钟弥朝昏。
<br>是时阳和节，清昼犹未暄。
<br>蔼蔼树色深，嘤嘤鸟声繁。
<br>顾己负宿诺，延颈惭芳荪。
<br>蹇步守穷巷，高驾难攀援。
<br>素是独往客，脱冠情弥敦。
<br>
<br>注（1）：此字为左"宛"，右"鸟"。
<br>注（2）：此二字左边均为"王"旁，右边分别为"与"、"番"字。
<br>
<br>61．蓝田山石门精舍
<br>
<br>落日山水好，漾舟信归风。
<br>探奇( 一作玩寄) 不觉远，因以缘( 一作寻) 源穷。
<br>遥爱云木秀( 一作翠)，初疑( 一作言) 路不同。
<br>安( 一作谁) 知清流转，偶与前山通。
<br>舍舟理轻策，果然惬所适。
<br>老僧四五人，逍遥荫松柏。
<br>朝梵林未( 一作方) 曙，夜禅山( 一作心) 更寂。
<br>道心及( 一作友) 牧童，世事问樵客。
<br>暝宿长林( 一作井) 下，焚香卧瑶席。
<br>涧芳袭人衣，山月映石壁。
<br>再寻畏迷误，明发更登历。
<br>笑谢桃源人，花红复来觌。
<br>
<br>62．青溪
<br>
<br>言入黄花川，每逐青溪水。
<br>随山将万转，趣途无百里。
<br>声喧乱石中，色静深松里。
<br>漾( 一作演) 漾泛菱荇，澄澄映葭苇。
<br>我心素已闲，清川( 一作明) 淡如此。
<br>请留盘石上，垂钓将已矣。
<br>
<br>63．崔濮阳兄季重前山兴
<br>
<br>秋色有佳兴，况君池上闲。
<br>悠悠西林下，自识门前山。
<br>千里横黛色，数峰出云间。
<br>嵯峨对秦国，合沓藏荆关。
<br>残雨斜日照，夕岚飞鸟还。
<br>故人今尚尔，叹息此颓颜。
<br>
<br>64．李处士山居
<br>
<br>君子盈天阶，小人甘自免。
<br>方随练金客，林上家绝【山献】（1）。
<br>背岭花未开，入云树深浅。
<br>清昼犹自眠，山鸟时一啭。
<br>
<br>注（1）：此字左右结构，左为"山"旁，右为"献"字。
<br>
<br>65．丁寓田家有赠
<br>
<br>君心尚栖隐，久欲傍归路。
<br>在朝每为言，解印果成趣。
<br>晨鸡鸣邻里，群动从所务。
<br>农夫行饷田，闺妾( 一作妇) 起缝素。
<br>开轩御衣服，散帙理章句。
<br>时吟招隐诗，或制闲居赋。
<br>新晴望郊郭，日映桑榆暮。
<br>阴昼( 一作荫尽) 小苑城，微明渭川树。
<br>揆予宅闾井，幽赏何由屡。
<br>道存终不忘，迹异难相遇。
<br>此时惜离别，再来芳菲度。
<br>
<br>66．渭川田家
<br>
<br>斜阳( 一作光)照墟落，穷巷牛羊归。
<br>野老念牧童( 一作僮朴)， 倚杖候荆扉。
<br>雉【日句】麦苗秀，蚕眠桑叶稀。
<br>田夫荷锄至( 一作立)，相见语依依。
<br>即此羡闲逸，怅然吟式微。
<br>
<br>注（1）"此字为左右结构。左为"日"旁，右为"句"字。
<br>
<br>67．春中田园作
<br>
<br>屋上春鸠鸣，村边杏花白。
<br>持斧伐远扬，荷锄觇泉脉。
<br>归( 一作新) 燕识故( 一作旧) 巢，旧( 一作故) 人看新历。
<br>临觞忽不御，惆怅远行( 一作思远) 客。
<br>
<br>68．过李楫宅
<br>
<br>闲门秋草色，终日无车马。
<br>客来深巷中，犬吠寒林下。
<br>散发时未簪，道书行尚把。
<br>与我同心人，乐道安贫者。
<br>一罢宜称酌，还归洛阳社。
<br>
<br>69．韦侍郎山居
<br>
<br>幸忝君子顾，遂陪尘外踪。
<br>闲花满岩谷，瀑水映杉松。
<br>啼鸟忽临涧，归云时抱峰。
<br>良游盛簪绂，继迹多夔龙。
<br>讵枉青门道，胡( 一作故 一作用) 闻长乐钟。
<br>清晨去朝谒，车( 一作鞍) 马何从容。
<br>
<br>70．饭覆釜山僧
<br>
<br>晚知清净理，日与人群疏。
<br>将候远山僧，先期扫弊庐。
<br>果从云峰里，顾我蓬蒿居。
<br>藉草饭松屑，焚香看道书。
<br>燃灯昼欲尽，鸣磬夜方初。
<br>已悟寂为乐，此日( 一作生) 闲有余。
<br>思归何必深，身世犹空虚。
<br>
<br>71．谒【王睿】上人 并序
<br>上人外人内天，不定不乱。舍法而渊泊，无心而云动。色空无得，不物物也；默
<br>语无际，不言言也。故吾徒得神交也焉。玄关大启，德海群泳，时雨既降，春物
<br>俱美。序于诗着者，人百其言。
<br>
<br>少年不足言，识道年已长。
<br>事往安可悔，余生幸能养。
<br>誓从断臂( 一作荤) 血，不复婴世网。
<br>浮名寄缨佩，空性无羁鞅。
<br>夙承( 一作从) 大导师，焚香此瞻仰。
<br>颓然居一室，覆载纷外象。
<br>高柳早莺啼，长廊春雨响。
<br>床下阮家屐，窗前筇竹杖。
<br>方将见生云，陋彼示天壤。
<br>一心在法要，愿以无生奖。
<br>
<br>注（1）：此字左右结构。左为"王"旁，右为"睿"字。
<br>
<br>72．瓜园诗 并序
<br>维瓜园高斋，俯视南山形胜，二三时辈，同赋是诗，兼命词共数公用"园"字
<br>为韵，韵任多少。时太子司仪郎薛璩发此题，遂同诸公云。
<br>
<br>余适欲锄瓜，倚锄听叩门。
<br>鸣驺导骢马，常从夹朱轩。
<br>穷巷正传呼，故人傥相存。
<br>携手追凉风，放心望乾坤。
<br>蔼蔼帝王州，宫观一何繁。
<br>林端出绮道，殿顶摇华幡。
<br>素怀在青山，若值白云屯。
<br>回风城西雨，返景原上村。
<br>前酌盈樽酒，往往闻清言。
<br>黄鹂转深木，朱槿照中园。
<br>犹羡松下客，石上闻清猿。
<br>
<br>73．自大散以往深林密竹磴道盘曲四五十里至黄牛岭见黄花川
<br>
<br>危径几万转，数里将三休。
<br>回环见徒侣，隐映隔林丘。
<br>飒飒松上雨，潺潺石中流。
<br>静言深溪里，长啸高山头。
<br>望见南山阳，白露霭悠悠。
<br>青皋丽已净，绿树郁如浮。
<br>曾是厌蒙密，旷然消人忧。
<br>
<br>74．新晴野( 一作晚) 望
<br>
<br>新晴原野旷，极目无氛垢。
<br>郭门临渡头，村树连溪口。
<br>白水明田外，碧峰出山後。
<br>农月无闲人，倾家事南亩。
<br>
<br>75．宿郑州
<br>
<br>朝与周人辞，暮投郑人宿。
<br>他乡绝俦侣，孤客亲僮仆。
<br>宛洛望不见，秋霖晦平陆。
<br>田父草际归，村童雨中牧。
<br>主人东皋上，时稼绕茅屋。
<br>虫思(鸣)机杼悲，雀喧禾黍熟。
<br>明当渡京水，昨晚( 一作夜) 犹金谷。
<br>此去欲何言，穷边徇微禄。
<br>
<br>76．早入荥阳界
<br>
<br>泛舟入荥泽，兹邑乃雄藩。
<br>河曲闾阎隘，川中烟火繁。
<br>因人见风俗，入境闻方言。
<br>秋野( 一作晚) 田畴盛，朝光市井喧。
<br>渔商波上客，鸡犬岸旁村。
<br>前路白云外，孤帆安可论。
<br>
<br>77．渡河到清河作
<br>
<br>泛舟大河里，积水穷天涯。
<br>天波忽开拆，君邑千万家。
<br>行复见城市，宛然有桑麻。
<br>回瞻旧乡国，淼漫连云霞。
<br>
<br>78．苦热
<br>
<br>赤日满天地，火云成山岳。
<br>草木尽焦卷，川泽皆竭涸。
<br>轻纨觉衣重，密树苦阴薄。
<br>莞簟不可近，【纟希】【纟谷】再三濯。
<br>思出宇宙外，旷然在寥廓。
<br>长风万里来，江海荡烦浊。
<br>却顾身为患，始知心未觉。
<br>忽入甘露门，宛然清凉乐。
<br>
<br>79．纳凉
<br>
<br>乔木万余株，清流贯其中。
<br>前临大川口，豁达来长风。
<br>涟漪涵白沙，素鲔如游空。
<br>偃卧盘石上，翻涛沃微躬。
<br>漱流复濯足，前对钓鱼翁。
<br>贪饵凡几许，徒思莲叶东。
<br>
<br>80．西施咏
<br>
<br>艳色天下重，西施宁( 一作又) 久微。
<br>朝乃( 一作为) 越溪女，暮( 一作暝) 作吴宫妃。
<br>践日岂殊众，贵来方悟稀。
<br>邀( 一作要) 人傅香( 一作脂) 粉，不自著罗衣。
<br>君宠益娇态，君怜无是非。
<br>当( 一作常) 时浣纱伴，莫得同车归。
<br>持谢(寄言)邻家子(女)，效颦安可希？
<br>
<br>81．李陵咏
<br>注：时年十九
<br>
<br>汉家李将军，三代将门子。
<br>结发有奇策，少年成壮士。
<br>长驱塞上儿，深入单于垒。
<br>旌旗列相向，箫鼓悲何已。
<br>日暮沙漠陲，战声烟尘里。
<br>将令骄虏灭，岂独名王侍。
<br>既失大军援，遂婴穹庐耻。
<br>少小蒙汉恩，何堪坐思此。
<br>深衷欲有报，投躯未能死。
<br>引领望子卿，非君谁相理。
<br>
<br>82～84.济上四贤咏
<br>一、崔录事
<br>解印归田里，贤哉此丈夫。
<br>少年曾任侠，晚节更为儒。
<br>遁迹( 一作世) 东山下，因家沧海隅。
<br>已闻能狎鸟，余欲共乘桴。
<br>二、成文学
<br>宝剑千金装，登君白玉堂。
<br>身为平原客，家有邯郸娼。
<br>使气公卿座，论心( 一作交) 游侠场。
<br>中年不得意( 一作志)，谢病客游梁。
<br>三、郑霍二山人
<br>翩翩繁( 一作京) 华子，多出( 一作事) 金张门。
<br>幸有先人业，早( 一作思) 蒙( 一作逢) 明主恩。
<br>童( 一作同) 年且未( 一作末) 学，肉食骛华轩。
<br>岂乏( 一作知) 中林士，无人荐至尊。
<br>郑公( 一作生) 老泉石，霍子安丘樊。
<br>卖药不二价，著书盈( 一作仍) 万言。
<br>息阴无恶木，饮水必清源。
<br>吾( 一作余) 贱不及议，斯人竟谁论？
<br>
<br>85．过太乙观贾生房
<br>
<br>昔余栖遁日，之子烟霞邻。
<br>共携松叶酒，俱簪竹皮巾。
<br>攀林遍岩洞，采药无冬春。
<br>谬以道门子，征为骖御臣。
<br>常恐丹液就，先我紫阳宾。
<br>夭促万涂尽，哀伤百虑新。
<br>迹峻不容俗，才多反累真。
<br>泣对双泉水，还山无主人。
<br>
<br>86．燕子龛禅师
<br>
<br>山中燕子龛，路剧羊肠恶。
<br>裂地竞盘屈，插天多峭□（1）。
<br>瀑泉吼而喷，怪石看欲落。
<br>伯禹访未知，五丁愁不凿。
<br>上人无生缘，生长居紫阁。
<br>六时自捶磬，一饮尚带索。
<br>种田烧白云，斫漆响丹壑。
<br>行随拾栗猿，归对巢松鹤。
<br>时许山神请，偶逢洞仙博。
<br>救世多慈悲，即心无行作。
<br>周商倦积阻，蜀物多淹泊。
<br>岩腹乍旁穿，涧唇时外拓。
<br>桥因倒树架，栅值垂藤缚。
<br>鸟道悉已平，龙宫为之涸。
<br>跳波谁揭厉，绝壁免扪摸。
<br>山木日阴阴，结跏归旧林。
<br>一向石门里，任君春草深。
<br>
<br>注（1）：此字左右结构。左为"山"旁，右为没有"鱼"旁的"鳄"字。
<br>
<br>87．羽林骑闺人
<br>
<br>秋月临高城，城中管弦思。
<br>离人堂上愁，稚子阶前戏。
<br>出门复映户，望望青丝骑。
<br>行人过欲尽，狂夫终不至。
<br>左右寂无言，相看共垂泪。
<br>
<br>88～93.偶然作六首
<br>一
<br>楚国有狂夫，茫然无心想。
<br>散发不冠带，行歌南陌上。
<br>孔丘与之言，仁义莫能奖。
<br>未尝肯问天，何事须击壤。
<br>复笑采薇人，胡为乃长往。
<br>二
<br>田舍有老翁，垂白衡门里。
<br>有时农事闲，斗酒呼邻里。
<br>喧聒茅檐下，或坐或复起。
<br>短褐不为薄，园葵固足美。
<br>动则长子孙，不曾向城市。
<br>五帝与三王，古来称天( 一作君) 子。
<br>干戈将揖让，毕竟何者是？
<br>得意苟为乐，野田安足鄙。
<br>且当放( 一作忘) 怀( 一作志) 去，行行没余齿。
<br>三
<br>日夕见太行，沉吟未能去。
<br>问君何以然，世网婴我故。
<br>小妹日成长，兄弟未有娶。
<br>家贫禄既薄，储蓄非有素。
<br>几回欲奋飞，踟蹰复相顾。
<br>孙登长啸台，松竹有遗处。
<br>相去讵几许，故人在中路。
<br>爱染日已薄，禅寂日已固。
<br>忽乎吾将行，宁俟岁云暮。
<br>四
<br>陶潜任天真，其性颇耽酒。
<br>自从弃官来，家贫不能有。
<br>九月九日时，菊花空满手。
<br>中心窃自思，傥有人送否。
<br>白衣携壶觞，果来遗老叟。
<br>且喜得斟酌，安问升与斗。
<br>奋衣野田中，今日嗟无负( 一作有)。
<br>兀傲迷东西，蓑笠不能守。
<br>倾倒强行行，酣歌归五柳。
<br>生事不曾问，肯愧家中妇( 一作帚)。
<br>五
<br>赵女弹箜篌，复能邯郸舞。
<br>夫婿轻薄儿，斗鸡事齐主。
<br>黄金买歌笑，用钱不复数。
<br>许史相经过，高门盈四牡。
<br>客舍有儒生，昂藏出邹鲁。
<br>读书三十年，腰间( 一作下) 无尺组。
<br>被服圣人教，一生自穷苦。
<br>六
<br>老来懒赋诗，惟有老相随。
<br>宿世( 一作当代) 谬词客，前生应画师。
<br>不能舍余习，偶被世人知。
<br>名字本皆是，此心还不知。
<br>
<br>94～95.寓言二首
<br>一
<br>朱绂谁家子，无乃金张孙？
<br>骊驹从白马，出入铜龙门。
<br>问尔何功德，多承明主恩。
<br>斗鸡平乐馆，射雉上林园。
<br>曲陌车骑盛，高堂珠翠繁。
<br>奈何轩冕贵，不与布衣言。
<br>二
<br>君家御沟上，垂柳夹朱门。
<br>列鼎会中贵，鸣珂朝至尊。
<br>生死在八议，穷达由一言。
<br>须识苦寒士，莫矜狐白温。
<br>
<br>96．冬夜书怀
<br>
<br>冬宵寒且永，夜漏宫中发。
<br>草白霭繁霜，木衰澄清月。
<br>丽服映颓颜，朱灯照华发。
<br>汉家方尚少，顾影惭朝谒。
<br>
<br>97．送康太守
<br>
<br>城下沧江水，江边黄鹤楼。
<br>朱栏将粉堞，江水映悠悠。
<br>铙吹发夏口，使君居上头。
<br>郭门隐枫岸，侯吏趋芦洲。
<br>何异临川郡，还劳( 一作来) 康乐侯。
<br>
<br>98．送权二
<br>
<br>高人不可友，清论复河深。
<br>一见如旧识，一言知道心。
<br>明时当薄宦，解薜去中林。
<br>芳草空隐处，白云余故岑。
<br>韩侯久携手，河岳共幽寻。
<br>怅别千余里，临堂鸣素琴。
<br>
<br>99．休假还旧业便使
<br>
<br>谢病始告归，依依入桑梓。
<br>家人皆伫立，相候柴门里。
<br>时辈皆长年，成人旧童子。
<br>上堂嘉庆毕，顾与姻亲齿。
<br>论旧忽余悲，目存皆相喜。
<br>田园转芜没，但有寒泉水。
<br>衰柳日萧条，秋光清邑里。
<br>入门乍如客，休骑非便止。
<br>中饮顾王程，离忧从此始。
<br>
<br>100．叹白发
<br>
<br>我年一何长，鬓发日已白。
<br>俯仰天地间，能为几时客？
<br>惆怅故山云，俳徊空日夕。
<br>何事与时人，东城复南陌。
<br>
<br>
<br>--------------------------------------------------------------------------------
<br>
<br>
<br>101～102.别弟妹二首
<br>一
<br>两妹日成长，双鬟将及人。
<br>已能持宝瑟，自解掩罗巾。
<br>念昔别时小，未知疏与亲。
<br>今来始离恨，拭泪方殷勤。
<br>二
<br>小弟更孩幼，归来不相识。
<br>同居虽渐惯，见人犹未觅。
<br>宛作越人语，殊甘水乡食。
<br>别此最为难，泪尽有余忆。
<br>
<br>103．哭殷遥
<br>
<br>人生能几何？毕竟归无形。
<br>念君等为死，万事伤人情。
<br>慈母未及葬，一女才十龄。
<br>泱漭( 一作诀别) 寒郊外，萧条闻哭声。
<br>浮云为苍茫，飞鸟不能鸣。
<br>行人何寂寞，白日( 一作日色) 自凄清。
<br>忆昔君在时，问我学无生。
<br>劝君苦不早，令君无所成。
<br>故人各有赠，又不及生平( 一作平生)。
<br>负尔非一途，恸（痛）哭返柴荆。
<br>
<br>104～105．故南阳夫人樊氏挽歌二首
<br>一
<br>锦衣余翟黻，绣毂罢鱼轩。
<br>淑女诗长在，夫人法尚存。
<br>凝笳随晓旆，行哭向秋原。
<br>归去将何见，谁能返戟门？
<br>二
<br>石口（1）恩荣重，金吾车骑盛。
<br>将朝每赠言，入室还相敬。
<br>叠鼓秋城动，悬旌寒日映。
<br>不言长不归，环佩犹将听。
<br>
<br>注（1）：此字上下结构。上为"穴"，下为"卯"字。
<br>
<br>106．夷门歌
<br>
<br>七雄( 一作国) 雄雌犹未分，攻城杀将何纷纷。
<br>秦兵益围邯郸急，魏王不救平原君。
<br>公子为嬴停驷马，执辔愈恭意愈下。
<br>亥为屠肆鼓刀人，嬴乃夷门抱关者。
<br>非但慷慨献良( 一作奇) 谋，意气兼将身命酬。
<br>向风刎颈( 一作头) 送公子，七十老翁何所求！
<br>
<br>107．陇头吟
<br>
<br>长安( 一作城) 少年游侠客，夜上戍楼看太白。
<br>陇头明月迥临关，陇上行人夜吹笛。
<br>关西老将不胜愁，驻马听之双泪流。
<br>身轻大小百余战，麾下偏裨万户侯。
<br>苏武才为典属国，节旄落尽(空尽零落)海西头！
<br>
<br>108．老将行
<br>
<br>少年十五二十时，步行夺得( 一作取) 胡马射。
<br>射杀中山(山中山阴)白额虎，肯数邺下黄须儿。
<br>一身转战三千里，一剑曾当百万师。
<br>汉兵奋迅如霹雳，虏骑崩腾畏蒺藜。
<br>卫青不败由天幸，李广无功缘数奇。
<br>自从弃置便（更）衰朽，世事磋砣成白首。
<br>昔时飞箭( 当作雀) 无全目，今日垂杨生左肘。
<br>路傍时卖故侯瓜，门前学种先生柳。
<br>苍( 一作茫) 茫古木连( 一作迷) 穷巷，寥( 一作辽) 落寒山对虚牖。
<br>誓令疏勒出飞泉，不似颖川空使酒。
<br>贺兰山下阵如云，羽檄交驰日夕闻。
<br>节使山河募年少，诏书五道出将军。
<br>试拂铁衣如雪色，聊持宝剑动星文。
<br>愿得燕弓射大将，耻令越甲鸣吴君( 一作吾军)。
<br>莫嫌旧日云中守，犹堪一战取( 一作立) 功勋。
<br>
<br>109．燕支行
<br>时年二十一
<br>
<br>汗家天( 一作大) 将才且雄，来时( 一作时来) 谒帝明光宫。
<br>万乘亲推双阙下，千官出饯五陵东。
<br>誓辞甲第金门里，身作长城玉塞中。
<br>卫霍才堪一骑将，朝廷不数贰师功。
<br>赵魏燕韩多劲卒，关西侠少何咆勃。
<br>报仇只是闻尝胆，饮酒不曾妨刮骨。
<br>画戟雕戈白日寒，连旗大旆黄尘没。
<br>迭鼓遥翻瀚海波，鸣笳乱动天山月。
<br>麒鳞锦带佩吴钩，飒沓青骊跃紫骝。
<br>拔剑已断天骄臂，归鞍共饮月支头。
<br>汗兵大呼一当百，虏骑相看哭且愁。
<br>教战虽令赴汤火，终知上将先伐谋。
<br>
<br>110．桃源行
<br>时年十九
<br>
<br>渔舟逐水爱山春，两岸桃花夹去( 一作古) 津。
<br>坐看红树不知远，行尽青溪不见人。
<br>山口潜行始隈□（1），山开旷望旋平陆。
<br>遥看一处攒云树，近入千家散花竹。
<br>樵客初传汉姓名，居人未改秦衣服。
<br>居人共住五陵源，还从物外起田园。
<br>月明松下房栊静( 一作净)，日出云中鸡犬喧。
<br>惊( 一作忽) 闻俗客争来集，竞引还家问都( 一作乡) 邑。
<br>平明闾巷扫花开，薄暮渔樵乘水入。
<br>初因避地去人间，及至(更闻)成仙遂(去)不还。
<br>峡里谁知有人事，世中遥望空云山。
<br>不疑灵境难闻见，尘心未尽思乡县。
<br>出洞无论隔山水，辞家终拟长游衍。
<br>自谓经过旧不迷，安知峰( 一作岑) 壑今来变。
<br>当时只记入山深，青溪几曲( 一作度) 到云林。
<br>春来遍是桃花水，不辩仙源何处寻。
<br>
<br>注（1）：此字左右结构。左为"阝"旁，右为"奥"字。
<br>
<br>111．洛阳女儿行
<br>时年十六，一作十八
<br>
<br>洛阳女儿对门居，才可容颜十五余。
<br>良人玉勒乘骢马，侍女金盘脍鲤鱼。
<br>画阁朱楼尽相望，红桃绿柳垂檐向。
<br>罗帷送上七香车，宝扇迎归九华帐。
<br>狂夫富贵在青春，意气骄奢剧季伦。
<br>自怜碧玉亲教舞，不惜珊瑚持与人。
<br>春窗曙灭九微火，九微片片飞花琐。
<br>戏罢曾无理曲时，妆成只是薰香坐。
<br>城中相识尽繁华，日夜经过赵李家。
<br>谁怜越女颜如玉，贫贱江头自浣纱？
<br>
<br>112．同崔傅答贤弟
<br>
<br>洛阳才子姑苏客，桂苑(杜宛)殊非故(旧)乡陌。
<br>九江枫树几回青，一片扬州五湖白。
<br>扬州时有下江兵，兰陵镇前吹笛声。
<br>夜火人归富春郭，秋风鹤唳石头城。
<br>周郎陆弟为俦侣，对舞前溪歌白□（1）。
<br>曲几书留小史家，草堂棋赌山阴墅。
<br>衣冠若话外台臣，先数夫君席上珍。
<br>更闻台阁求三语，遥想风流第一人。
<br>
<br>注（1）：此字上下结构。上为"艹"，下为"宁"字。
<br>
<br>113．赠吴官
<br>
<br>长安客舍热如煮，无个( 一作过) 茗糜难御暑。
<br>空摇白团其谛苦，欲向缥囊还归旅。
<br>江乡鲭【鱼乍】不寄来，秦人汤饼那堪许。
<br>不如侬家任挑达，草□（1）捞虾富春渚。
<br>
<br>注（1）：此字左半为"尸"，右半为"彳"与"乔"。
<br>
<br>114．故人张湮工诗善易卜兼能丹青草隶倾以诗见赠聊获酬之
<br>
<br>不逐城东游侠儿，隐囊纱帽坐弹棋。
<br>蜀中夫子时开卦，洛下书( 一作诸) 生解咏诗。
<br>药阑花径衡门里，时复据梧聊隐几。
<br>屏风误点惑孙郎，团扇草书轻内史。
<br>故园高枕度三春，永日垂帷绝四邻。
<br>自想( 一作惜) 蔡邕今已老，更将书籍使何人？
<br>
<br>115．送崔五太守
<br>
<br>长安厩吏来到门，朱文( 一作未央) 露网动行轩。
<br>黄花悬西九折阪，玉树宫南五丈原。
<br>褒斜谷中不容□（1），惟有白云当露冕。
<br>子午山里杜鹃啼，嘉陵水头行客饭。
<br>剑门忽断蜀川开，万井双流满眼来。
<br>雾中远树刀州出，天际澄江巴字回。
<br>使君年纪( 一作几) 三十余，少年白皙专城居。
<br>欲持画省郎官笔( 一作草)，回与临邛父老书。
<br>
<br>注（1）：此字左右结构。左为"巾"部，右为"宪"字之繁体写法。
<br>
<br>116．寒食城东即事
<br>
<br>清溪一道穿桃李，演漾绿蒲涵白芷。
<br>溪上人家凡几家，落花半落东流水。
<br>蹴鞠屡过飞鸟上，秋千竞出垂杨里。
<br>少年分日作遨游，不用清明兼上巳。
<br>
<br>117．不遇咏
<br>
<br>北阙献书寝不报，南山种田时不登。
<br>百人会中身不预，五侯门前心不能。
<br>身投河朔饮君酒，家在茂陵平安否？
<br>且此登山复临水，莫问春风动杨柳。
<br>令人作人多自私，我心不说君应知。
<br>济人然後拂衣去，肯作徒尔一男儿。
<br>
<br>118．赠裴迪
<br>
<br>不相见，不相见来久。
<br>日日泉水头，常忆同携手。
<br>携手本同心，复叹忽分襟。
<br>相忆今如此，相思深不深？
<br>
<br>119．青雀歌
<br>
<br>青雀翅羽短，未能远食玉山禾。
<br>犹胜黄雀争上下，唧唧空仓复若何？
<br>
<br>120．黄雀痴
<br>
<br>黄雀痴，黄雀痴
<br>谓言青□（1）是我儿。
<br>一一口衔食，养得成毛衣。
<br>到大啁啾解游扬，各自东西南北飞。
<br>薄暮空巢上，羁雌独自归。
<br>凤凰九雏亦如此，慎莫愁思憔悴损容辉。
<br>
<br>注（1）：此字音同"扣"，指小鸟的一种，左右结构，左边写法自上而下分别为
<br>："士、冖、一、鸟"；右边为"殳"字。
<br>
<br>121．新秦郡松树歌
<br>
<br>青青山上松，数里不见今更逢。
<br>不见君，心相忆，此心向君君应识。
<br>为君颜色高且闲，亭亭迥出浮云间。
<br>
<br>122．榆林郡歌
<br>
<br>山头松柏林，山下泉声伤客心。
<br>千里万里春草色，黄河东流流不息。
<br>黄龙戍上游侠儿，愁逢汉使不相识。
<br>
<br>123．问寇校书双溪
<br>
<br>君家少室西，为复少室东？
<br>别来几日今春风。
<br>新买双溪定何似，余生欲寄白云中。
<br>
<br>124．寄崇梵僧
<br>
<br>崇梵僧，崇梵僧，秋归覆釜春不还。
<br>落花啼鸟纷纷乱，涧户山窗寂寂闲。
<br>峡里谁知有人事，郡中遥望空云山。
<br>
<br>125．同比部杨员外十五夜游有怀静者季
<br>
<br>承明少休沐，建礼省文书。
<br>夜漏行人息，归鞍落日余。
<br>岂知三五夕，万户千门辟。
<br>夜出曙翻归，倾城满南陌。
<br>陌头驰骋尽繁华，王孙公子五侯家。
<br>由来月明如白日，共道春灯胜百花。
<br>聊看侍中千宝骑，强识小妇七香车。
<br>香车宝马共喧阗，个里多情侠少年。
<br>竞向长杨柳市北，肯过精舍竹林前。
<br>独有仙郎心寂寞，却将宴坐为行乐。
<br>倘觉( 一作觅) 忘怀共往来，幸沾同舍甘藜藿。
<br>
<br>126．答张五弟
<br>
<br>终南有茅屋，前对终南山。
<br>终年无客常闭关，终日无心长自闲。
<br>不妨饮酒复垂钓，君但能来相往还。
<br>
<br>127．雪中忆李楫
<br>
<br>积雪满阡陌，故人不可期。
<br>长安千门复万户，何处躞蹀黄金羁。
<br>
<br>128．送李睢阳
<br>
<br>将置酒，思悲翁。使君去，出城东。
<br>麦渐渐，雉子斑。槐阴阴，到潼关。
<br>骑连连，车迟迟( 一作连连)。
<br>心中悲，宋又远。周间之，南淮夷。
<br>东齐儿，碎碎织练与素丝。
<br>游人贾客信难持，五谷前熟方可为。
<br>下车闭阁君当思，天子当殿俨衣裳。
<br>太官尚食陈羽觞，彤庭散绶垂鸣【王当】。
<br>黄纸诏书出东厢，轻纨迭绮烂生光。
<br>宗室子弟君最贤，分忧当为百辟先。
<br>布衣一言相为死，何况圣主恩如天。
<br>鸾声哕哕鲁侯旗，明年上计朝京师。
<br>须忆今日斗酒别，慎勿富贵忘我为。
<br>
<br>129．奉和圣制天长节赐宰臣歌应制
<br>
<br>太阳升兮照万方，
<br>开阊阖兮临玉堂，俨冕旒兮垂衣裳。
<br>金天净兮丽三光，彤庭曙兮延八荒。
<br>德合天兮礼神遍，灵芝生兮庆云见。
<br>唐尧后兮稷挈臣，匝宇宙兮华胥人。
<br>尽九服兮皆四邻，乾降瑞兮坤降( 一作献) 珍。
<br>
<br>130．登楼歌
<br>
<br>聊上君兮高楼，飞甍鳞次兮在下。
<br>俯十二兮通衢，绿槐参差兮车马。
<br>却瞻兮龙首，前眺兮宜春。
<br>王畿郁兮千里，山河壮兮咸秦。
<br>舍人下兮青宫，据胡床兮书空。
<br>执戟疲于下位，老夫好隐兮墙东。
<br>亦幸有张伯英草圣兮龙腾虬跃，摆长云兮捩回风。
<br>琥珀酒兮雕胡饭，君不御兮日将晚。
<br>秋风兮吹衣，夕鸟兮争返。
<br>孤砧发兮东城，林薄暮兮蝉声远。
<br>时不可兮再得，君何为兮偃蹇？
<br>
<br>131．双黄鹄歌
<br>注：时为节度判官，在凉州作。
<br>
<br>天路来兮双黄鹄，云上飞兮水上宿，抚翼和鸣整羽族。
<br>不得已，忽分飞，家在玉京朝紫微。
<br>主人临水送将归，悲笳嘹唳垂舞衣，宾欲散兮复相依。
<br>几往返兮极浦，尚徘徊兮落晖。
<br>岸( 一作塞) 上火兮相迎，将夜入兮边城。
<br>鞍马归兮佳人散，怅离忧兮独含情。
<br>
<br>132．赠徐中书望终南山歌
<br>
<br>晚下兮紫微，怅尘事兮多违。
<br>驻马兮双树，望青山兮不归。
<br>
<br>133～134.送友人归山歌二首
<br>一
<br>山寂寂兮无人，又苍苍兮多木。
<br>群龙兮满朝，君何为兮空谷？
<br>文寡和兮思深，道难知兮行独。
<br>悦石上兮流泉，与松间兮草屋。
<br>入云中兮养鸡，上山头兮抱犊。
<br>神与枣兮如瓜，虎卖杏兮收谷。
<br>愧不才兮妨贤，嫌既老兮贪禄。
<br>誓解印兮相从，何詹君兮可卜！
<br>二
<br>山中人兮欲归，云冥冥兮雨霏霏。
<br>水惊波兮翠菅靡，白鹭忽兮翻飞。
<br>君不可兮褰衣，山万重兮一云。
<br>混天地兮不分，树【日奄】暧兮氛氲，
<br>猿不见兮空闻。
<br>忽山西兮夕阳，见东皋兮远村。
<br>平芜绿兮千里，眇惆怅兮思君。
<br>
<br>135～136．鱼山神女祠歌二首
<br>迎神曲
<br>坎坎击鼓，鱼山之下。
<br>吹洞箫，望极浦。女巫进，纷屡舞。
<br>陈瑶席，湛清酤。
<br>风凄凄兮( 一作又) 夜雨。
<br>神之来兮不来，使我心兮苦复苦！
<br>送神曲
<br>纷进舞( 一作拜) 兮堂前，目眷眷兮琼筵。
<br>来不言( 一作语) 兮意不传，作暮雨兮愁空山。
<br>悲急管兮( 一本无兮字) ，思繁弦，
<br>神( 一作灵) 之驾兮俨欲旋。
<br>倏云收兮雨歇，山青青兮水潺潺。
<br>
<br>137.白鼋涡
<br>注：杂言走笔
<br>
<br>南山之瀑水兮激石瀑似雷惊，人相对兮不闻语声。
<br>翻涡跳沫兮苍苔湿藓老且厚，春草为之不生。
<br>兽不敢惊动鸟不敢飞鸣。
<br>白鼋涡涛戏濑( 一作漱) 兮，委身以纵横。
<br>主人之仁兮，不网不钓，得遂性以生成。
<br>
<br>138．宋进马哀辞 并序
<br>宋进马者，中书舍人宋公子也。公无弟兄，子一而已。文则有种，德亦惟肖。忽
<br>疾倏逝，医不及视。宋公哀之，他人悲之。故为词曰：
<br>
<br>背春涉夏兮，众木蔼以繁阴。
<br>连金华与玉堂兮，宫阁郁其沉沉。
<br>百官并入兮，何语笑之哑哑。
<br>君独静默以伤心，草王言兮不得辞。
<br>我悲减思兮少时，朴夫命驾兮，出阊合历通逵。
<br>陌上人兮如故，识不识兮往来。
<br>眼中不见兮吾儿，骖紫骝兮从青骊。
<br>低光垂彩兮，恍不知其所之。
<br>辟朱户兮望华轩，意斯子兮候门。
<br>忽思瘗兮城南，心瞀乱兮重昏。
<br>仰诉天之不仁兮，家惟一身。
<br>身止一子，何胤嗣之不繁。
<br>就单鲜而又死，将清白兮遗谁？问诗礼兮已矣。
<br>哀从中兮不可胜，岂暇料余年兮复几。
<br>日黯黯兮颓晔，鸟翩翩兮疾飞。
<br>邈穷天兮不返，疑有日兮来归。
<br>静言思兮永绝，复惊叫兮沾衣。
<br>客有吊之者曰：观未始兮有物，
<br>同委蜕兮胡悲，且延陵兮未至，况西河兮不知。
<br>学无生兮庶可，幸能听于吾师。
<br>
<br>卷二
<br>
<br>139．奉和圣制赐史供奉曲江宴应制
<br>
<br>侍从有邹枚，琼筵就水开。
<br>言陪柏梁宴，新下( 一作自) 建章来。
<br>对酒山河满，移舟草树回。
<br>天文同丽日，驻景惜行杯。
<br>
<br>140．从岐王过杨氏别业应教
<br>
<br>杨子谈经所( 一作处)，淮王载酒过。
<br>兴阑啼鸟换( 一作缓)，坐久落花多。
<br>径转回银烛，林开散玉珂。
<br>严城时未启，前路拥( 一作引) 笙歌。
<br>
<br>141．从岐王夜宴卫家池应教
<br>
<br>座客香貂满，宫娃绮幔张。
<br>涧花轻粉色，山月少灯光。
<br>积翠纱窗暗( 一作透)，飞泉绣户凉。
<br>还将歌舞出，归路莫愁长。
<br>
<br>142．早朝
<br>
<br>柳暗百花明，春深五凤城。
<br>城乌( 一作鸦) 睥睨晓，宫井辘辘声。
<br>方朔金门侍( 一作召)，班姬玉辇迎。
<br>仍闻遣方士，东海访蓬瀛。
<br>
<br>143．同崔员外秋宵寓直
<br>
<br>建礼高秋夜，承明候晓过。
<br>九门寒漏彻，万井曙钟多。
<br>月迥藏珠斗，云消( 一作开) 出绛河。
<br>更见衰朽质，南陌共鸣珂。
<br>
<br>144．辋川闲居赠裴秀才迪
<br>
<br>寒山转苍翠，秋水日潺【氵爰】。
<br>倚杖柴门外，临风听暮蝉。
<br>渡头余落日，墟里上孤烟。
<br>复值接舆醉，狂歌五柳前。
<br>
<br>145．寄荆州张丞相
<br>
<br>所思竟何在？怅望深荆门。
<br>举世无相识，终身思旧恩。
<br>方将与农圃，艺植老丘园。
<br>目尽南飞( 一作无) 雁，何由寄一言。
<br>
<br>146．冬晚对雪忆胡居( 一作处) 士家
<br>
<br>寒更传晓箭( 一作催唱晓)，清镜览( 一作减) 衰颜。
<br>隔牖风惊竹，开门( 一作帘) 雪满山。
<br>洒空深巷静，积素广庭闲。
<br>借问哀安舍， 口（1）然尚闭关。
<br>
<br>注：此字读如“肖”。形如“修”字，惟右半为略有不同，“反文”旁下为“羽
<br>”字。
<br>
<br>147．和尹谏议史馆山池
<br>
<br>云( 一作灵) 馆接天居，霓裳侍玉除。
<br>春池百子( 一作草) 外，芳树万年余。
<br>洞有仙人口（1），山藏太史书。
<br>君恩深汉帝，且莫上空( 一作云) 虚。
<br>
<br>注（1）：此字为上下结构，上部为"竹"字头，下为"录"字。
<br>
<br>148．奉和杨驸马六郎秋夜即事
<br>
<br>高楼月似霜，秋夜郁金堂。
<br>对坐弹卢女，同看舞凤凰。
<br>少儿多送酒，小玉更焚香。
<br>结束平阳骑，明朝入建章。
<br>
<br>149．酬虞部苏员外过蓝田别业不见留之作
<br>
<br>贫居依谷口，乔木带荒村。
<br>石路往回驾，山家谁候门？
<br>渔舟胶冻浦，猎火烧( 一作绕) 寒原。
<br>唯有白云外，疏钟闻夜猿。
<br>
<br>150．酬比部杨员外暮宿琴台朝跻书阁率尔见赠之作
<br>
<br>旧简拂尘看，鸣琴候( 一作俟) 月弹。
<br>桃源( 一作花) 迷汉姓，松树( 一作径) 有秦官。
<br>空谷归人少，青山背日寒。
<br>羡君栖隐处，遥望白云端。
<br>
<br>
<br>--------------------------------------------------------------------------------
<br>
<br>
<br>151．酬严少尹徐舍人见过不遇
<br>
<br>公门暇日少，穷巷故人稀。
<br>偶值乘篮舆，非关避白衣。
<br>不知炊黍谷，谁解扫荆扉？
<br>君但倾茶碗，无妨骑马归。
<br>
<br>152．酬张少府
<br>
<br>晚年惟好静，万事不关心。
<br>自顾无长策，空知返旧林。
<br>松风吹解带，山月照弹琴。
<br>君( 一作若) 问穷通理，渔歌入浦深。
<br>
<br>153．酬贺四赠葛巾之作
<br>
<br>野巾传惠好，兹贶重兼金。
<br>嘉此幽栖物，能齐隐吏心。
<br>早朝方暂挂，晚沐复来簪。
<br>坐觉嚣尘远，思君共入林。
<br>
<br>154．送丘为落第归江东
<br>
<br>怜君不得意，况复柳条春。
<br>为客黄金尽，还家白发新。
<br>五湖三亩宅( 一作地)，万里一归人。
<br>知尔( 一作祢) 不能荐，羞称( 一作为) 献纳臣。
<br>
<br>155．送李判官赴东江
<br>
<br>闻道皇华使，方随皂盖臣。
<br>封章通左语，冠冕化文身。
<br>树色分扬子，潮声满富春。
<br>遥知辨璧吏，恩到泣珠人。
<br>
<br>
<br>156．送封太守
<br>
<br>忽解羊头削，聊驰熊首【车番】。
<br>扬【舟令】发夏口，按节向吴门。
<br>帆映丹阳郭，枫攒( 一作藏) 赤岸村。
<br>百村多候吏，露冕一何尊。
<br>
<br>157．送严秀才还蜀
<br>
<br>宁亲为( 一作真) 令子，似舅即贤甥。
<br>别路经花县，还乡入锦城。
<br>山临青塞断，江向白云平。
<br>献赋何时至？明君忆长卿。
<br>
<br>158．送张判官赴河西
<br>
<br>单车曾出塞，报国敢邀勋。
<br>见逐张征虏，今思霍冠军。
<br>沙平连白雪，蓬卷入黄云。
<br>慷慨倚长剑，高歌一送君。
<br>
<br>159．送岐州源长史归
<br>
<br>握手一相送，心悲安可论！
<br>秋风正萧索，客散孟尝门。
<br>故驿通槐里，长亭下槿原。
<br>征西旧旌节，从此向河源。
<br>
<br>160．送张道士归山
<br>
<br>先生何处去？王屋访茅( 一作毛) 君。
<br>别妇留丹诀，驱鸡入白云。
<br>人间若剩( 一作苦难 一作数剩) 住，天上复离群。
<br>当作辽城鹤，仙歌使尔闻。
<br>
<br>161．同崔兴宗送瑗公
<br>（同崔兴宗送衡岳瑗公南归）
<br>
<br>言从石菌阁，新下穆陵关。
<br>独向池阳去，白云留故山。
<br>绽衣秋日里，洗钵古松间。
<br>一施传心法，惟将戒定还。
<br>
<br>162．送钱少府还蓝田
<br>
<br>草色日向好，桃源人去稀。
<br>手持平子赋，目送老莱衣。
<br>每候山樱发，时同海燕归。
<br>今年寒食酒，应是( 一作得) 返草扉。
<br>
<br>163．送邱为往唐州
<br>
<br>宛洛有风尘，君行多苦辛。
<br>四愁连汉水，百口寄随人。
<br>槐色荫清昼，杨花惹暮春。
<br>朝端肯相送？天子绣衣臣。
<br>
<br>164．送元中丞转运江淮
<br>
<br>薄赋( 一作税) 归天府，轻徭赖使臣。
<br>欢沾赐帛老，恩及卷绡人。
<br>去问珠( 一作殊) 官俗，来经石劫( 一作几却) 春。
<br>
<br>165．送崔九兴宗游蜀
<br>
<br>送君从此去，转觉故人稀。
<br>徒御犹回首，田园方掩扉。
<br>出门当旅食，中路授寒衣。
<br>江汉风流地，游人何岁( 一作处) 归？
<br>
<br>166．送崔兴宗
<br>
<br>已恨亲皆远，谁怜友复稀？
<br>君王未西顾，游宦尽东归。
<br>塞迥( 一作阔) 山河净，天长云树微。
<br>方向菊花节，相待洛阳扉。
<br>
<br>167．送平淡然判官
<br>
<br>不识阳关路，新从定远侯。
<br>黄云断春色，画角起( 一作越) 边愁。
<br>瀚海经年到(别)，交河出塞流。
<br>须令外国使，知饮月支头。
<br>
<br>168．送刘司直赴安西
<br>
<br>绝域阳关道，胡沙( 一作烟) 与塞尘。
<br>三春时有雁，万里少行人。
<br>苜蓿随天马，蒲桃逐汉臣。
<br>当令外国惧，不敢觅和亲。
<br>
<br>169．送赵都督赴代州得青字
<br>
<br>天官动将星，汉上( 一作地) 柳条青。
<br>万里鸣刁斗，三军出井陉。
<br>忘身辞凤阙，报国取龙庭。
<br>岂学书生辈，窗间( 一作中) 老( 一作著) 一经。
<br>
<br>170．送方城韦明府
<br>
<br>遥思葭口（1）际，寥落楚人行。
<br>高鸟长淮水，平芜故郢城。
<br>使车听雉乳，县鼓应鸡鸣。
<br>若见州从事，无嫌手板迎。
<br>
<br>注（1）：此字上下结构，上为"艹"，下为"炎"字。
<br>
<br>171．送李员外贤郎
<br>
<br>少年何处去，负米上铜梁。
<br>借问阿戎父，知为童子郎。
<br>鱼笺请诗赋，潼布作衣裳。
<br>薏苡扶衰病，归来幸可将。
<br>
<br>172．送梓州李使君
<br>
<br>万壑树参天，千山响( 一作乡音听) 杜鹃。
<br>山中一夜( 一作半 )雨，树杪百重泉。
<br>汉女输潼( 一作棕) 布，巴人讼芋田。
<br>文翁翻教授，不敢倚先贤。
<br>
<br>173．送张五湮归宣城
<br>
<br>五湖千万里，况复五湖西。
<br>渔浦南陵郭，人家春谷溪。
<br>欲归江淼淼，未到草凄凄。
<br>忆想兰陵镇，可宜猿更( 一作夜) 啼。
<br>
<br>174．送友人南归
<br>
<br>万里春应尽，三江雁亦稀。
<br>连天汉水广，孤客郢城归。
<br>郧国稻苗秀，楚人菰米( 一作菜) 肥。
<br>悬知倚门望，遥识老莱衣。
<br>
<br>175．送贺遂员外外甥
<br>
<br>南国有归舟，荆门溯上流。
<br>苍茫葭口（1）外，云水与( 一作同) 昭丘。
<br>樯带城乌去，江连暮雨愁。
<br>猿声不可听，莫待楚山秋。
<br>
<br>注（1）：此字上下结构，上为"艹"，下为"炎"字。
<br>
<br>176．送杨长史赴果州
<br>
<br>褒斜不容□（1），之子去何之？
<br>鸟道一千里，猿声( 一作啼) 十二时。
<br>官桥祭酒客，山木女郎祠。
<br>别後同明月，君应听子规。
<br>
<br>注（1）：此字左右结构。左为"巾"部，右为"宪"字之繁体写法。
<br>
<br>
<br>177．送邢桂州
<br>
<br>铙吹喧京口，风波下洞庭。
<br>赭圻将赤岸，击汰复扬【舟令】。
<br>日落江湖白，潮来天地青。
<br>明珠归合浦，应逐使臣星。
<br>
<br>178．送宇文三赴河西充行军司马
<br>
<br>横吹( 一作笛) 杂繁笳，边风卷塞沙。
<br>还闻田司马，更逐李轻车。
<br>蒲类( 一作垒) 成秦地，莎车( 一作居) 属汉家。
<br>当令犬戎国，朝聘学昆邪。
<br>
<br>179．送孙二
<br>
<br>郊外( 一作郭) 谁相( 一作将) 送？夫君道术亲。
<br>书生邹鲁客，才子洛阳人。
<br>祖席依寒草，行车起( 一作薄) 暮尘。
<br>山川何( 一作向) 寂寞，长望泪沾巾。
<br>
<br>180．送崔三往密州觐省
<br>
<br>南陌去悠悠，东郊不少留。
<br>同怀扇枕恋，独念( 一作解) 倚门愁。
<br>路绕天山雪，家临海树秋。
<br>鲁连功未报，且莫蹈沧洲。
<br>
<br>181．送孟六归襄阳
<br>
<br>杜门不复( 一作欲) 出，久与世情疏。
<br>以此为良( 一作长) 策，劝君归旧庐。
<br>醉歌田舍酒，笑读古人书。
<br>好是一生事，无劳献子虚。
<br>
<br>182．被出济州
<br>（初出济州别城中故人）
<br>
<br>微官易得罪，谪去济州阴。
<br>执政方持法，明君照( 一作无) 此心。
<br>闾阎河润上，井邑海云深。
<br>纵有归来日，各( 一作多) 愁年鬓侵。
<br>
<br>183．与卢象集朱家
<br>
<br>主人能爱客，终日有逢迎。
<br>贳得新丰酒，复闻秦女筝。
<br>柳条疏客舍，槐叶下秋城。
<br>语笑且为乐，吾将达此生。
<br>
<br>184．登裴秀才迪小台作
<br>
<br>端居不出户，满目望( 一作空) 云山。
<br>落日鸟边下，秋原人外闲。
<br>遥知远林际，不见此檐间。
<br>好客多乘月，应门莫上关。
<br>
<br>185．游李山人所居因题屋壁
<br>
<br>世上( 一作世人 一作人事) 皆如梦，狂来止( 一作或) 自歌。
<br>问年松树老，有地竹林( 一作阴) 多。
<br>药倩韩康卖，门容尚子过。
<br>翻嫌枕席上，无那( 一作奈) 白云河。
<br>
<br>186．过崔附马山池
<br>
<br>画楼吹笛妓，金碗( 一作埒) 酒家胡。
<br>锦石称贞女，青松学大夫。
<br>脱貂贳桂醑( 一作酌)，射雁与山厨。
<br>闻道高阳会，愚公谷正愚。
<br>
<br>187．过福禅师兰若
<br>
<br>岩壑转( 一作带) 微迳，云林隐法堂。
<br>羽人飞奏乐，天女跪焚香。
<br>竹外峰偏曙，藤阴水更凉。
<br>欲知禅坐久，行路长春芳。
<br>
<br>188．过香积寺
<br>
<br>不知香积寺，数里入云峰。
<br>古木无人径，深山何处钟。
<br>泉声咽危石，日色冷青松。
<br>薄暮空潭曲，安禅制毒龙。
<br>
<br>189．过感化寺昙兴上人山院
<br>
<br>暮持筇竹杖，相待虎溪头。
<br>催客闻山响，归房逐水流。
<br>野花丛发好，谷鸟一声幽。
<br>夜坐空林( 一作村) 寂，松风直似秋。
<br>
<br>190．夏日过青龙寺谒操禅师
<br>
<br>龙钟一老翁，徐步谒禅宫。
<br>欲问义心义，遥知空病空。
<br>山河天眼里，世界法身中。
<br>莫怪销炎热，能生大地风。
<br>
<br>191．登辨( 一作新) 觉寺
<br>
<br>竹径从( 一作连) 初地，莲峰出化城。
<br>窗中三楚尽( 一作静)，林上( 一作外) 九江平。
<br>软( 一作嫩) 草承趺坐，长松响梵声。
<br>空居法云外，观世得无生。
<br>
<br>192．喜祖三至留宿
<br>
<br>门前洛阳客，下马拂征衣。
<br>不枉故人驾，平生多掩扉。
<br>行人返深巷，积雪带余晖。
<br>早岁同袍者，高车何处归？
<br>
<br>193．黎拾遗昕裴秀才迪见过秋夜对雨之作
<br>
<br>促织鸣已急，轻衣行向( 一作尚) 重。
<br>寒灯坐高馆，秋雨闻疏钟。
<br>白法调狂象，玄言问老龙。
<br>何人顾蓬径，空愧求羊踪。
<br>
<br>194．慕容承携素馔见过
<br>
<br>纱帽乌皮几，闲居懒赋诗。
<br>门看五柳识，年算六身知。
<br>灵寿君王赐，雕胡弟子炊。
<br>空劳酒食馔，持底解人颐。
<br>
<br>195．晚春严少尹与诸公见过
<br>
<br>松菊荒三径，图书共五车。
<br>烹葵邀上客，看竹到贫家。
<br>鹊乳先春草，莺啼过落花。
<br>自怜黄发暮，一倍惜年华。
<br>
<br>196．郑果州相过
<br>
<br>丽( 一作斜) 日照残春，初晴草木新。
<br>床前( 一作头) 磨镜客，树下( 一作林里) 灌园人。
<br>五马惊穷巷，双童逐老身。
<br>中厨办粗饭，当恕( 一作常恐) 阮家贫。
<br>
<br>197．山居秋暝
<br>
<br>空山新雨後，天气晚来秋。
<br>明月松间照，清泉石上流。
<br>竹喧归浣女，莲动下渔舟。
<br>随意春芳歇，王孙自可留。
<br>
<br>198．终南别业
<br>
<br>中岁颇好道，晚家南山陲。
<br>兴来每独往，胜事空( 一作只) 自知。
<br>行到水穷处，坐看云起时。
<br>偶然值林叟，谈笑无还期。
<br>
<br>199．归嵩山作
<br>
<br>清( 一作晴) 川带长薄，车马去闲闲。
<br>流水如有意，暮禽( 一作云) 相与还。
<br>荒城临古渡，落日满秋山。
<br>迢递嵩高下，归来且闭关。
<br>
<br>200．归辋川作
<br>
<br>谷口疏钟动，渔樵稍欲稀。
<br>悠然远山暮，独向白云归。
<br>菱蔓弱难定，杨花轻易飞。
<br>东皋春草色，惆怅掩柴扉。
<br>
<br>
<br>--------------------------------------------------------------------------------
<br>
<br>
<br>201．韦给事山居
<br>
<br>幽寻得此地，讵有一人曾。
<br>大壑随阶转，群山入户登。
<br>庖厨出深竹，印绶隔垂藤。
<br>即事辞轩冕，谁云病未能。
<br>
<br>202．山居即事
<br>
<br>寂寞掩柴扉，苍茫对落晖。
<br>鹤巢松树遍，人访筚门稀。
<br>嫩竹含新粉，红莲落故衣。
<br>渡头灯火起，处处采菱归。
<br>
<br>203．终南山
<br>
<br>太乙近天都，连山( 一作天)到海隅。
<br>白云回望合，青霭入看无。
<br>分野中峰变，阴晴众壑殊。
<br>欲投人处宿，隔水( 一作浦) 问樵夫。
<br>
<br>204．辋川闲居
<br>
<br>一从归白社，不复到青门。
<br>时倚檐前树，远看原上村。
<br>青菰临水映，白鸟向山翻。
<br>寂寞於陵子，桔槔方灌园。
<br>
<br>205．春园即事
<br>
<br>宿雨乘轻屐，春寒著弊袍。
<br>开畦分白水，间柳发红桃。
<br>草际成棋局，林端举桔槔。
<br>还持鹿皮几，日暮隐蓬蒿。
<br>
<br>206．淇上即事田园
<br>
<br>屏居淇水上，东野旷无山。
<br>日隐桑柘外，河明闾井间。
<br>牧童望村去，猎犬随人还。
<br>静者亦何事，荆扉乘昼关。
<br>
<br>207．凉州郊外游望
<br>
<br>野老才三户，边村少四邻。
<br>婆娑依里社，箫鼓赛田神。
<br>洒酒浇刍狗，焚香拜木人。
<br>女巫纷屡舞，罗袜自生尘。
<br>
<br>208．观猎
<br>
<br>风劲( 一作动) 角弓鸣，将军猎渭城。
<br>草枯鹰眼急，雪尽马啼轻。
<br>忽过新丰市，还归细柳营。
<br>回看射雕( 一作落雁 一作失雁) 处，千里暮云平。
<br>
<br>209．春日上方即事
<br>
<br>好读高僧传，时看辟谷方。
<br>鸠形将刻杖，龟壳用支床。
<br>柳色春山映，犁花( 一作花明) 夕鸟藏。
<br>北窗桃李下，闲坐( 一作步) 但焚香。
<br>
<br>210．汉江临泛
<br>
<br>楚塞三湘接，荆门九派通。
<br>江流天地外，山色有无中。
<br>郡邑浮前浦，波澜动远空。
<br>襄阳好风日( 一作风日好)，留醉与山翁( 一作公)。
<br>
<br>211．泛前陂
<br>
<br>秋空自明( 一作明月) 迥，况复远人间( 一作寰)。
<br>畅以沙际鹤，兼之云外山。
<br>澄波( 一作陂) 淡将夕，清月皓方闲。
<br>此夜任孤棹，夷犹殊未还。
<br>
<br>212．登河北城楼作
<br>
<br>井邑傅( 一作传) 岩上，客亭云雾间。
<br>高城眺落日，极浦映苍山。
<br>岸火孤舟宿，渔家夕鸟还。
<br>寂寥天地暮，心与广川闲。
<br>
<br>213．千塔主人
<br>
<br>逆旅逢佳节，征帆未可前。
<br>窗临汴河水，门渡楚人船。
<br>鸡犬散墟落，桑榆荫远田。
<br>所居人不见，枕席生云烟。
<br>
<br>214．使至塞上
<br>
<br>单车欲问边，属国过居延。
<br>征蓬出汉塞，归雁入胡天。
<br>大漠孤烟直，长河落日圆。
<br>萧关逢候吏( 作骑)，都护在燕然。
<br>
<br>215．晚春闺思
<br>
<br>新妆可怜色，落日卷罗帏。
<br>炉( 一作淑) 气清珍簟，墙阴上玉墀。
<br>春虫飞网户，暮雀隐花枝。
<br>向晚多愁思，闲窗桃李时。
<br>
<br>216．戏题示萧氏外甥
<br>
<br>怜尔解临池，渠爷未学时。
<br>老夫何足似，弊宅倘因之。
<br>芦笋穿( 一作藏) 荷叶，菱花□（1）雁儿。
<br>郗公不易胜，莫著外家欺。
<br>
<br>注：此字音同“倦”，写法自上而下为：“四、口、月。”
<br>
<br>217．秋夜独坐
<br>
<br>独坐悲双鬓，空堂欲二更。
<br>雨中山果落，灯下草虫鸣。
<br>白发终难变，黄金不可成。
<br>欲知除老病，唯有学无生。
<br>
<br>218．待储光羲不至
<br>
<br>重门朝已启，起坐听车声。
<br>要欲闻清佩，方将出户迎。
<br>晚钟鸣上苑，疏雨过春城。
<br>了自不相顾，临堂空复情。
<br>
<br>219．听宫莺
<br>
<br>春树绕宫墙，宫莺啭曙光。
<br>忽惊啼暂断，移处弄还长。
<br>隐叶栖承露，攀( 一作排) 花出未央。
<br>游人未应返，为此始思( 一作思故) 乡。
<br>
<br>220．杂诗
<br>
<br>双燕初命子，五桃新作花。
<br>王昌是东舍，宋玉次西家。
<br>小小能织绮，时时出浣纱。
<br>亲劳使君问，南陌驻香车。
<br>
<br>221．留别钱起
<br>
<br>卑栖却得性，每与白云归。
<br>徇禄任怀橘，看山免采薇。
<br>暮禽先去马，新月待开扉。
<br>霄汉时回首，知音青琐闱。
<br>
<br>222．留别丘为
<br>
<br>归鞍白云外，缭绕出前山。
<br>今日又明日，自知心不闲。
<br>亲劳簪组送，欲趁莺花还。
<br>一步一回首，迟迟向近关。
<br>
<br>223～225.愚公谷三首
<br>一
<br>愚谷与谁去？唯将黎子同。
<br>非须一处住，不那两心空。
<br>宁问春将夏，谁论西复东。
<br>不知吾与子，若个是愚公？
<br>二
<br>吾( 一作愚) 家愚谷里，此谷本来平。
<br>虽则行无迹，还能响应声。
<br>不随云色暗，只待日光明。
<br>缘底名愚谷，都由愚所成。
<br>三
<br>借问愚公谷，与君聊一寻。
<br>不寻翻到谷，此谷不离心。
<br>行处曾无险，看时岂有深。
<br>寄言尘世客，何处欲归( 一作窥) 临( 一作林)？
<br>
<br>226．酬慕容上
<br>
<br>行行西陌返，驻□（1）问车公。
<br>挟毂双官骑，应门五尺僮。
<br>老年如塞北，强起离墙东。
<br>为报壶邱子，来人道姓蒙。
<br>
<br>注（1）：此字为左右结构。左为"巾"旁，右为"宪"的繁体字。
<br>
<br>
<br>227．过秦皇墓
<br>
<br>古墓成苍岭，幽宫象紫台。
<br>星辰七曜隔，河汉九泉开。
<br>有海人宁渡，无春雁不回。
<br>更闻松韵切，疑是大夫哀。
<br>
<br>228～232.恭懿太子挽歌五首
<br>一
<br>何悟藏环早，才知拜璧年。
<br>【羽中】天王子去，对日圣君怜。
<br>树转宫犹出，笳悲马不前。
<br>虽蒙绝驰道，京兆别开阡。
<br>二
<br>兰殿新恩切，椒宫夕临幽。
<br>白云随凤管，明月在龙楼。
<br>人向青山哭，天临渭水愁。
<br>鸡鸣常问膳，今恨玉京留。
<br>三
<br>骑吹凌霜发，旌旗夹路陈。
<br>凯( 一作礼) 容金节护，册命玉符新。
<br>傅母悲香褓，君家拥画轮。
<br>射熊今梦帝，秤象问何人？
<br>四
<br>苍舒留帝宠，子晋有仙才。
<br>五岁过人智，三天使鹤催。
<br>心悲阳( 一作四) 禄馆，日断望思台。
<br>若道长安近，何为更不来？
<br>五
<br>西望昆池阔，东瞻下杜平。
<br>山朝豫章馆，树转凤凰城。
<br>五校连旗色，千门迭鼓声。
<br>金环如有验，还向画堂生。
<br>
<br>233～236.故太子太师徐公挽歌四首
<br>一
<br>功德冠群英，弥纶有大名。
<br>轩皇用风后，傅说是星精。
<br>就第优遗老，来朝诏不名。
<br>留侯常辟谷，何苦不长生？
<br>二
<br>谋猷为相国，翊戴奉宸( 一作乘) 舆。
<br>剑履升前殿，貂蝉托后车。
<br>齐侯疏土宇，汉室赖图书。
<br>僻处留田宅，仍才十顷余。
<br>三
<br>旧里趋庭日，新年置酒辰。
<br>闻诗鸾渚客，献赋凤楼人。
<br>北首( 一作阙) 辞明主，东堂哭大臣。
<br>犹思御朱辂，不惜污车茵。
<br>四
<br>久践中台座，终登上将坛。
<br>谁言断车骑，空忆盛衣冠。
<br>风日咸阳惨，笳箫渭水寒。
<br>无人当便阙，应罢太师官。
<br>
<br>237～239.故西河郡杜太守挽歌三首
<br>一
<br>天上去西征，云中护北平。
<br>生擒白马将，连破黑雕城。
<br>忽见刍灵苦( 一作善)，徒闻竹使荣。
<br>空留左氏传，谁继卜商名？
<br>二
<br>返葬金符守，同归石□（1）妻。
<br>
<br>卷衣悲画翟，持□（2）待鸣鸡。
<br>容卫都人惨，山川驷马嘶。
<br>犹闻陇上客，相对哭征西。
<br>三
<br>涂刍去国门，秘器出东园。
<br>太守留金印，夫人罢锦轩。
<br>旌旗转衰木，箫鼓上寒原。
<br>坟树应西靡，长思魏阙恩。
<br>
<br>注（1）：此字上下结构。上为"穴"部，下如"卯"字。
<br>注（2）：此字音同"煞"，上下结构，上为"羽"字，下为"妾"字。
<br>
<br>240～241．故南阳夫人樊氏挽歌二首
<br>一
<br>锦衣余翟黻，绣毂罢鱼轩。
<br>淑女诗长在，夫人法尚存。
<br>凝笳随晓旆，行哭向秋原。
<br>归去将何见，谁能返戟门？
<br>二
<br>石口（1）恩荣重，金吾车骑盛。
<br>将朝每赠言，入室还相教。
<br>迭鼓秋城动，悬旌寒日映。
<br>不言长不归，环佩犹将听。
<br>
<br>242～243.达奚侍郎夫人寇氏挽歌二首
<br>一
<br>束带将朝日，鸣环映牖辰。
<br>能令谏明( 一作皇) 主，相劝识贤人。
<br>遗挂空留壁，回文日覆尘。
<br>金蚕将画柳，何处更知春？
<br>二
<br>女史悲彤管，夫人罢锦轩。
<br>卜茔占二室，行哭度千门。
<br>秋日光能淡，寒川波( 一作浪) 自翻。
<br>一朝成万古，松柏暗平原。
<br>
<br>244．送孙秀才
<br>
<br>帝城风日好，况复建平家。
<br>玉枕双文簟，金盘五色瓜。
<br>山中无鲁酒，松下饭胡麻。
<br>莫厌田家苦，归期远复赊。
<br>
<br>卷三
<br>
<br>245．奉和圣制庆玄元皇帝玉像之作应制
<br>
<br>明君梦帝先，宝命上齐天。
<br>秦后徒闻乐，周王耻卜年。
<br>玉京移大像，金口（1）会群仙。
<br>承露调天供，临空敞御筵。
<br>斗回迎寿酒，山近起炉烟。
<br>愿奉无为化，斋心学自然。
<br>
<br>注（1）：此字上下结构。上为"竹"字头，下为"录"字。
<br>
<br>246．奉和圣制与太子诸王三月三日龙池春禊应制
<br>
<br>故事修春禊，新宫展豫游。
<br>明君移凤辇，太子出龙楼。
<br>赋掩陈王作，杯如洛水流。
<br>金人来捧剑，画【益鸟】去( 一作出) 回舟。
<br>苑树浮宫阙，天池照冕旒。
<br>宸章在云表( 一作汉)，垂象满皇州。
<br>
<br>247．奉和圣制上巳于望春亭观禊饮应制
<br>
<br>长乐青门外，宜春小苑东。
<br>楼开万井( 一作户) 上，辇过百花中。
<br>画【益鸟】移仙妓( 一作仗)，金貂列上公。
<br>清歌邀落日，妙( 一作妍) 舞向春风。
<br>渭水明秦甸，黄山入汉宫。
<br>君王来祓禊，灞【氵产】亦朝宗。
<br>
<br>248．奉和圣制暮春送朝集使归郡应制
<br>
<br>万国仰宗周，衣冠拜冕旒。
<br>玉乘迎大客，金节送诸侯。
<br>祖席倾三省，褰帏向九州。
<br>杨花飞上路，槐色荫通沟。
<br>来预钓天乐，归分汉主忧。
<br>宸章类河( 一作在云) 汉，垂象满中( 一作皇) 州。
<br>
<br>249．三月三日曲江( 一有楼字) 侍宴应制
<br>
<br>万乘亲斋祭，千官喜豫游。
<br>奉迎从上苑，祓禊向中流。
<br>草树连容卫，山河对冕旒。
<br>画旗摇浦溆，春服满汀洲。
<br>仙乐龙媒下，神皋凤跸留。
<br>从今亿万岁，天宝纪春秋。
<br>
<br>250．奉和圣制重阳节宰臣及群官上寿应制
<br>
<br>四海方无事，三秋大有年。
<br>百工逢此日，万寿愿齐天。
<br>芍药和金鼎，茱萸插玳筵。
<br>玉堂开右个，天乐动宫悬。
<br>御柳疏秋影，城鸦拂曙烟。
<br>无穷菊花节，长奉柏梁篇。
<br>
<br>
<br>--------------------------------------------------------------------------------
<br>
<br>
<br>251．三月三日勤政楼侍宴应制
<br>
<br>彩仗连宵合，琼楼拂晓通。
<br>年光三月里，宫殿百花中。
<br>不数秦王日，谁将洛水同。
<br>酒筵嫌落絮，舞袖怯春风。
<br>天保无为德，人欢不战功。
<br>仍临九衢宴，更达四门聪。
<br>
<br>252．奉和圣制十五夜然灯继以【酉甫】宴应制
<br>
<br>上路笙歌满，春城漏刻长。
<br>游人多昼日，明月让灯光。
<br>鱼钥通翔凤，龙舆出建章。
<br>九衢陈广乐，百福透( 一作迓) 名香。
<br>仙妓来金殿，都人绕玉堂。
<br>定( 一作止) 应偷妙( 一作艳) 舞，从此学新妆。
<br>奉引迎三事，司仪列( 一作立) 万方。
<br>愿将天地寿，同以献君王。
<br>
<br>253．奉和圣制幸玉真公山庄因题石壁十韵之作应制
<br>
<br>碧落风烟外，瑶台道路赊。
<br>如何连帝苑，别自有仙家。
<br>此( 一作匝) 地回鸾驾，缘溪转翠华。
<br>洞中开日月，窗里发云霞。
<br>庭养冲天鹤，溪流( 一作留) 上汉查。
<br>种田生白玉，泥灶化丹砂。
<br>谷静泉逾响，山深日易斜。
<br>御羹和石髓，香饭进胡麻。
<br>大道今无外，长生讵有涯。
<br>还瞻九霄上，来往五云车。
<br>
<br>254．春日直门下省早朝
<br>注：时为左补阙
<br>
<br>骑省直明光，鸡鸣谒建章。
<br>遥闻侍中佩，暗识令君( 一作公) 香。
<br>玉漏随( 一作催) 铜史，天书拜( 一作间) 夕郎。
<br>旌旗映阊阖，歌吹满昭阳。
<br>官舍梅初紫，宫门柳欲黄。
<br>愿将迟日意，同与圣恩长。
<br>
<br>255．和朴射晋公扈从温汤
<br>注：时为右补阙
<br>
<br>天子幸新丰，旌旗渭水东。
<br>寒( 一作远) 山天仗外( 一作里)，温谷幔城中。
<br>奠玉群仙座，焚( 一作薰) 香太乙宫。
<br>出游逢牧马，罢猎见( 一作有) 非熊。
<br>上宰无为化，明时太古同。
<br>灵芝三秀紫，陈粟万箱红。
<br>王礼( 一作玉醴) 奠儒教，天兵小战功。
<br>谋猷归哲匠，词赋属文宗。
<br>司谏方无阙，陈诗且未工。
<br>长吟吉甫颂，朝夕仰清风。
<br>
<br>256．和宋中丞夏日游福贤观天长寺之作
<br>注：即陈左相所施
<br>
<br>已相殷王国，空余尚父溪。
<br>钓矶开月殿，筑道出云梯。
<br>积水浮香象，深山鸣白鸡。
<br>虚空陈( 一作无) 妓乐，衣服制虹霓。
<br>墨( 一作黑) 点三千界，丹飞六一泥。
<br>桃源勿遽返，再访恐君迷。
<br>
<br>257．和陈监四郎秋雨中思从弟据
<br>
<br>袅袅秋风动，凄凄烟雨繁。
<br>声连【支鸟】鹃观，色暗凤凰原。
<br>细柳疏高阁，轻槐落洞门。
<br>九衢行欲断，万井寂无喧。
<br>忽有愁霖唱，更陈多露言。
<br>平原思令弟，康乐谢贤昆。
<br>逸兴方三接，衰颜强七奔。
<br>相如今老病，归守茂陵园。
<br>
<br>258．上张令公
<br>
<br>珥笔趋丹陛，垂【王当】上玉除。
<br>步檐青琐闼，方□（1）画轮车。
<br>市阅千金字，朝闻( 一作开) 五色书。
<br>至君光帝典，荐士满公车。
<br>伏奏回金驾，横经重石渠。
<br>从兹罢角抵，且( 一作希) 复幸储胥。
<br>天统知尧后，王章笑鲁初。
<br>匈奴遥俯伏，汉相俨簪裾。
<br>贾生非不遇，汲黯自堪疏。
<br>学易思求我，言诗或起予。
<br>当从大夫後，何惜隶人余。
<br>
<br>注（1）：此字为左右结构。左为"巾"旁，右为"宪"的繁体字。
<br>
<br>259．赠焦道士
<br>
<br>海上游三岛，淮南预八公。
<br>坐知千里外，跳向一壶中。
<br>缩地朝珠阙，行天使玉童。
<br>饮人聊割酒，送客乍分风。
<br>天老能行气，吾师不养空。
<br>谢君徒雀跃，无可问鸿蒙。
<br>
<br>260．赠东岳焦炼师
<br>
<br>先生千岁( 一作载) 余，五岳遍曾居。
<br>遥识齐侯鼎，新过王母庐。
<br>不能师孔墨，何事问长沮。
<br>玉管时来凤，铜盘即钓鱼。
<br>竦身空里语，明目夜中书。
<br>自有还丹( 一作丹砂) 术，时论太素初。
<br>频蒙露版诏，时降软轮车。
<br>山静泉逾响，松高枝转疏。
<br>支颐问樵客，世上复何如。
<br>
<br>261．送秘书晁监还日本国 并序
<br>（序略）
<br>
<br>积水不可极，安知沧海东。
<br>九州何处远( 一作所)，万里若乘空。
<br>向国唯看日，归帆( 一作途) 但信风。
<br>鳌身映天黑，鱼( 一作蜃) 眼射波红。
<br>乡树扶桑外，主人孤岛中。
<br>别离方异域，音信若为通。
<br>
<br>262．送祢( 一作徐) 郎中
<br>
<br>东郊春草色，驱马去悠悠。
<br>况复乡山外，猿啼湘水流。
<br>岛夷传露版，江馆候鸣驺。
<br>卉服为诸吏，珠官拜本州。
<br>孤莺吟远墅，野杏发山邮。
<br>早晚方归奏，南中才( 一作绝) 忌秋。
<br>
<br>263．送李太守赴上洛
<br>
<br>商山包楚邓，积翠蔼沉沉。
<br>驿路飞泉洒，关门落照深。
<br>野花开古戍，行客响空林。
<br>板屋春多雨，山城昼欲阴。
<br>丹泉通虢略，白羽抵荆岑。
<br>若见西山爽，应知黄绮心。
<br>
<br>264．送熊九赴任安阳
<br>
<br>魏国应刘后，寂寥文雅空。
<br>彰河如旧日，之子继清风。
<br>阡陌铜台下，闾阎金虎中。
<br>送车盈灞上，轻骑出关东。
<br>相去千余里，西园明月同。
<br>
<br>265．山中示弟
<br>
<br>山林吾丧我，冠带尔成人。
<br>莫学嵇康懒，且安原宪贫。
<br>山阴多北户，泉水在东邻。
<br>缘合妄相有，性空无所亲。
<br>安知广成子，不是老夫身。
<br>
<br>266．青龙寺昙壁上人兄院集
<br>（序文略）
<br>高处敞招提，虚空讵有倪。
<br>坐看南陌骑，下听秦城鸡。
<br>渺渺孤烟起，芊芊远树齐。
<br>青山万井外，落日五陵西。
<br>眼界今无染，心空安可迷。
<br>
<br>267．济州过赵叟家宴
<br>
<br>虽与人境接，闭门成隐居。
<br>道言庄叟事，儒行鲁人余。
<br>深巷斜晖静，闲门高柳疏。
<br>荷锄修药圃，散帙曝农书。
<br>上客摇芳翰，中厨馈野蔬。
<br>夫君第高饮，景晏出林闾。
<br>
<br>268．春过贺遂员外药园
<br>
<br>前年槿篱故，今作药栏成。
<br>香草为君子，名花是长卿。
<br>水穿盘石透，藤系古松生。
<br>画( 一作书 一作去) 畏开厨走，来蒙到屣迎。
<br>蔗浆菰米饭，□（1）酱彩葵羹。
<br>颇识灌园意，於陵不自轻。
<br>
<br>注（1）：此字为上下结构。上为"艹"，下为两部分组成：左为"立"字，右为"句"
<br>字。
<br>
<br>269．过卢四员外宅看饭僧共题
<br>（过卢四员外宅看饭僧共题七韵）
<br>
<br>三贤异七贤( 一作圣)，青眼慕青莲。
<br>乞饭从香积，裁衣学水田。
<br>上人飞锡杖，檀越施金钱。
<br>趺作檐前日，焚香竹下烟。
<br>寒空法云地，秋色净居天。
<br>身逐因缘法，心过次第禅。
<br>不须愁日暮，自有一灯然。
<br>
<br>270．河南严尹弟见宿弊庐访别人赋十韵
<br>
<br>上客能论道，吾生学养蒙。
<br>贫交世情外，才子古人中。
<br>冠上方簪( 一作安) 豸，车边已画熊。
<br>拂衣迎五马，垂手凭双童。
<br>花醴和松屑，茶香透竹丛。
<br>薄霜澄夜月，残雪带春风。
<br>古壁苍苔黑，寒山远烧红。
<br>眼看东候别，心事北川( 一作山) 同。
<br>为( 一作若) 学轻先辈，何能访老翁。
<br>欲知今日後，不乐为车公。
<br>
<br>271．投道一师兰若宿
<br>
<br>一公栖太白，高顶出风( 一作云) 烟。
<br>梵流诸壑( 一作涧) 遍，花雨一峰偏。
<br>迹为无心隐，名因立教传。
<br>鸟来还语法，客去更安禅。
<br>昼涉松路( 一作露) 尽，暮投兰若边。
<br>洞房隐深竹，清夜闻遥泉。
<br>向是云霞里，今成枕席前。
<br>岂唯暂留宿，服事将穷年。
<br>
<br>272．游感化寺
<br>
<br>翡翠香烟合，琉利宝地( 一作殿) 平。
<br>龙宫连栋字，虎穴傍檐楹。
<br>谷静惟松响，山深无鸟声。
<br>琼峰当户拆，金涧透林明( 一作鸣)。
<br>郢路云端迥，秦川雨外晴。
<br>雁王衔果献，鹿女踏花行。
<br>抖擞辞贫里，归依宿化城。
<br>绕篱生野蕨，空馆发山樱。
<br>香饭青菰米，嘉蔬绿笋茎( 一作紫芋羹)。
<br>誓陪清梵末，端坐学无生。
<br>
<br>273．游悟真寺
<br>
<br>闻道黄金地，仍开白玉田。
<br>掷山移巨石，咒岭出飞泉。
<br>猛虎同三径，愁猿学四禅。
<br>买香燃绿桂，乞火踏( 一作塌) 红( 一作青) 莲。
<br>草色摇霞上，松声泛月边。
<br>山河穷百二，世界接( 一作满) 三千。
<br>梵宇聊凭视( 一作平览)，王城遂渺然。
<br>灞陵才出树，渭水欲连天。
<br>远县分诸( 一作朱) 郭，孤村起白烟。
<br>望云思圣主，披雾隐( 一作忆) 群贤。
<br>薄宦惭尸素，终身拟尚玄。
<br>谁知草庵客，曾和柏梁篇。
<br>
<br>274．与苏庐二员外期游方丈寺而苏不至因有是作
<br>
<br>共仰头陀行，能忘世谛情。
<br>回看双凤阙，相去一牛鸣。
<br>法向空林说，心随宝地平。
<br>手巾花净口（1），香帔稻畦成。
<br>闻道邀同舍，相期宿化城。
<br>安知不来往，翻得似无生。
<br>
<br>注（1）此字读如"迭"，左右结构，左为"迭"的繁体字之一，即上边三个田字，
<br>下面一个没有"点"的"宜"字。右部为"毛"字。
<br>
<br>275．晓行巴峡
<br>
<br>际晓投巴峡，余春忆帝京。
<br>晴江一女浣，朝日众鸡( 一作禽) 鸣。
<br>水国舟中市，山桥树杪行。
<br>登高万井出，眺迥二流明。
<br>人作殊方语，莺为旧国声。
<br>赖多( 一作谙) 山水趣，稍解别离情。
<br>
<br>276．赋得清如玉壶冰
<br>注：京兆府试，时年十九。
<br>
<br>藏冰玉壶里，冰水类方诸。
<br>未共销丹日，还同照绮疏。
<br>抱明中不隐，含净外疑虚。
<br>气似庭霜积，光言砌月余。
<br>晓凌飞鹊镜，宵映聚萤书。
<br>若向夫君比，清心尚不如。
<br>
<br>277．赋得秋日悬清光
<br>
<br>寥廓凉天净，晶明白日秋。
<br>圆光含万象，碎影入闲流。
<br>迥与青冥合，遥向江甸浮。
<br>昼阴殊众木，斜影下危楼。
<br>宋玉登高怨，张衡望远愁。
<br>余辉如可托，云路岂悠悠。
<br>
<br>278．东溪玩月 一作王昌龄诗
<br>
<br>月从断山口，遥吐柴门端。
<br>万木分空霁，流阴中夜攒。
<br>光连虚象白，气与风露寒。
<br>谷静秋泉响，岩深青霭残。
<br>清灯入幽梦，破影抱空峦。
<br>恍惚琴窗里，松溪晓思难。
<br>
<br>279.田家
<br>
<br>旧谷行将尽，良苗( 一作田) 未可希。
<br>老年方爱粥，卒岁且无衣。
<br>雀孔青苔井，鸡鸣白板扉。
<br>柴车驾羸【牛字】，草□（1）牧豪( 一作膏) 【豕希】。
<br>夕( 一作多) 雨红榴折，新秋绿芋肥。
<br>饷田桑下憩，旁舍草中归。
<br>住处名愚谷，何烦问是非。
<br>
<br>注（1）：此字左半为"尸"，右半为"彳"与"乔"。
<br>
<br>280．沈十四拾遗新竹生读经处同诸公之作
<br>
<br>闲居日清静，修竹自( 一作复) 檀栾。
<br>嫩节留余箨，新丛出旧栏。
<br>细枝风响乱，疏影月光寒。
<br>乐府裁龙笛，渔家伐钓竿。
<br>何如道门里，青翠拂仙坛。
<br>
<br>281．杂诗
<br>
<br>朝因折杨柳，相见洛阳隅( 一作城)。
<br>楚国无如妾，秦家自有夫。
<br>对人传玉腕( 一作碗)，映竹解罗襦。
<br>人见东方骑，皆言夫婿殊。
<br>持谢金吾子，烦君提玉壶。
<br>
<br>282．哭褚司马
<br>
<br>妄识皆心累，浮生定死媒。
<br>谁言老龙吉，未免伯牛灾。
<br>故有求仙药，仍余遁俗杯。
<br>山川秋树苦，窗户夜泉哀。
<br>尚忆青骡去，宁知白马来。
<br>汉臣修史记，莫蔽褚生才。
<br>
<br>283．过沈居士山居哭之
<br>
<br>杨朱来此哭，桑扈返于真。
<br>独自成千古，依然旧四邻。
<br>闲檐喧鸟雀，故榻满埃尘。
<br>曙月孤莺啭，空山五柳春。
<br>野花愁对客，泉水咽迎人。
<br>善卷明时隐，黔娄在日贫。
<br>逝川嗟尔命，丘井叹吾身。
<br>前後徒言隔，相悲讵几晨。
<br>
<br>284．哭祖六自虚
<br>注：时年十八
<br>
<br>否极当闻泰，嗟君独不然。
<br>悯凶才稚齿，羸疾至中年。
<br>余力文章秀，生知礼乐全。
<br>翰留天帐览，词入帝宫传。
<br>国讶终军少，人知贾谊贤。
<br>公卿尽虚左，朋识共推先。
<br>不恨依穷辙，终期济巨川。
<br>才雄望羔雁，寿促背貂蝉。
<br>福善闻前录，歼良昧上玄。
<br>何辜铩鸾翮，何事与龙泉？
<br>鹏起长沙赋，麟终曲阜编。
<br>城中君道广，海内我情偏。
<br>乍失疑犹见，沈思悟绝缘。
<br>生前不忍别，死後向谁宣？
<br>为此情难尽，弥令忆更缠。
<br>本家清渭曲，归葬旧茔边。
<br>永去长安道，徒闻( 一作开) 京兆阡。
<br>旌车出郊甸，乡国隐云天。
<br>定作无期别，宁同旧日旋。
<br>候门家属苦，行路国人怜。
<br>送客哀难( 一作终) 进，征途泥( 一作哭) 复前。
<br>赠言为挽曲，奠席是离筵。
<br>念昔同携手，风期不暂捐。
<br>南山俱隐逸，东洛类神仙。
<br>未省音容间，那堪生死迁。
<br>花时金谷饮，月夜竹林眠。
<br>满地传都赋，倾朝看药船。
<br>群公咸属目，微物敢齐肩。
<br>谬合同人旨，而将玉树连。
<br>不期先挂剑，长恐後施鞭。
<br>为善吾无矣，知音子绝焉。
<br>琴声纵不没，终亦继( 一作断) 悲弦。
<br>
<br>卷四
<br>
<br>285．奉和圣( 一作御) 制从蓬莱向兴庆阁道中留春雨中春望之作应制
<br>
<br>渭水自萦秦塞(甸)曲，黄山旧绕汉宫斜。
<br>銮舆迥出千( 一作仙) 门柳，阁道回( 一作遥 )看上苑花。
<br>云里帝城双凤阙，雨中春树万人家。
<br>为乘阳气行时令，不是宸游玩( 一作重) 物华。
<br>
<br>286．大同殿桂产玉芝龙池上有庆云百官共睹圣恩便赐宴乐敢书即事
<br>
<br>欲笑周文歌宴镐，遥轻汉武乐横汾。
<br>岂知( 一作如) 玉殿生三秀，讵有铜池出五云。
<br>陌上尧樽倾北斗，楼前舜乐动南薰。
<br>共欢天意同人意，万岁千秋奉圣君。
<br>
<br>287．敕赐百官樱桃
<br>注：时为文部郎中
<br>
<br>芙蓉阙下会千官，紫禁朱樱出上[ 兰] ( 阑)。
<br>才( 一作总) 是寝园春荐後，非关御苑鸟衔残。
<br>归鞍竞带青丝笼，中使频倾赤玉盘。
<br>饱食不须愁( 一作忧) 内热，大官还有蔗浆寒。
<br>
<br>288．敕借岐王九成宫避暑应教
<br>
<br>帝子远辞丹凤阙，天书遥借翠微宫。
<br>隔窗云雾生衣上，卷幔山泉入镜中。
<br>林下水声喧语笑，岩间树色隐房栊。
<br>仙家未必能胜此，何事吹笙( 一作箫) 向碧空。
<br>
<br>289．和贾舍人早朝大明宫之作
<br>
<br>绛帻鸡人送( 一作报) 晓筹，尚衣方进翠云裘。
<br>九天( 一作重) 阊阖开宫殿，万国衣冠拜冕旒。
<br>日色才临仙掌动，香烟欲傍衮龙浮。
<br>朝罢须裁五色诏，佩声归向( 一作到) 凤池头。
<br>
<br>290．和太常韦主簿五郎温汤寓目
<br>
<br>汉主离宫接露台，秦川一半夕阳开。
<br>青山尽是朱旗绕，碧涧翻从玉殿来。
<br>新丰树里行人度，小苑城边猎骑回。
<br>闻道甘泉能献赋，悬知独有子云才。
<br>
<br>291．苑舍人能书梵字兼达梵音皆曲尽其妙戏为之赠
<br>
<br>名儒待诏满公车，才子为郎典石渠。
<br>莲花法藏心悬悟，贝叶经文手自书。
<br>楚辞共许胜扬马，梵字何人辨鲁鱼？
<br>故旧相望在三事，愿君莫厌承明庐。
<br>
<br>292．重酬苑郎中 并序
<br>时为库部员外，顷辄奉赠，忽枉见酬。叙末云：且久不迂，固面嘲及。诗落句云
<br>：应同罗汉无名欲，故作冯唐老岁年。亦解嘲之类也。
<br>
<br>何幸含香奉至尊，多惭未报主人恩。
<br>草木尽( 一作岂) 能酬雨露，荣枯安敢问乾坤。
<br>仙郎有意怜同舍，丞相无私断扫门。
<br>扬子解嘲徒自遣，冯唐已老复何论！
<br>
<br>293．酬郭给事
<br>
<br>洞门高阁霭余辉，桃李阴阴柳絮飞。
<br>禁里疏钟官舍晚，省中啼鸟吏人稀。
<br>晨摇玉佩趋金殿，夕奉天书拜琐闱。
<br>强欲从君无那老，将因卧病解朝衣。
<br>
<br>294．出塞作
<br>注：时为御史，监察塞上作
<br>
<br>居延城外猎天骄，白草连山野火烧。
<br>暮云空碛时驱马，秋日平原好射雕。
<br>护羌校尉朝乘障，破虏将军夜渡辽。
<br>玉靶角弓珠勒马，汉家将赐霍嫖姚。
<br>
<br>295．既蒙宥罪旋复拜官伏感圣恩窃书鄙意兼奉简新除使君等诸公
<br>
<br>忽蒙汉诏还冠冕，始觉殷王解网罗。
<br>日比皇明犹自暗，天齐圣寿未云多。
<br>花迎喜气皆知( 一作犹能) 笑，鸟识欢心亦解歌。
<br>闻道百城新佩印，还来双阙共鸣珂。
<br>
<br>296．送方尊师归嵩山
<br>
<br>仙官欲往( 一作住) 九龙潭，旄( 一作毛) 节朱幡倚石龛。
<br>山压天中半天上，洞穿江底出江南。
<br>瀑布杉松常带雨，夕阳苍( 一作彩) 翠忽成岚。
<br>借问迎来双白鹤，已曾衡岳送苏耽？
<br>
<br>297．送杨少府贬郴州
<br>
<br>明到衡山与洞庭，若为秋月听猿声。
<br>愁看北渚三湘远( 一作近)，恶说南风五两轻。
<br>青草瘴时过夏口，白头浪里出湓城。
<br>长沙不久留才子，贾谊何须吊屈平。
<br>
<br>298．过乘如禅师萧居士嵩丘兰若
<br>
<br>无著天亲弟与兄，嵩丘兰若一峰晴。
<br>食随鸣磬巢乌下，行踏空林落叶声。
<br>迸水定侵香案湿，雨花应共石床平。
<br>深洞长松何所有，俨然天竺古先生。
<br>
<br>299．春日与裴迪过新昌里访吕逸人不遇
<br>
<br>桃源一向( 一作四面)绝风尘，柳市南头访隐沦。
<br>到门不敢题凡鸟，看竹何须问主人。
<br>城上( 一作外) 青山如屋里，东家流水入西邻。
<br>闭户著书多岁月，种松皆老作龙鳞。
<br>
<br>300．酌酒与裴迪
<br>
<br>酌酒与君君自宽，人情翻覆似波澜。
<br>白首相知犹按剑，朱门先达笑弹冠。
<br>草色全经( 一作轻) 细雨湿，花枝欲动春风寒。
<br>世事浮云何足问，不如高卧且加餐。
<br>
<br>
<br>--------------------------------------------------------------------------------
<br>
<br>
<br>301．辋川别业
<br>
<br>不到东山向一年，归来才及种春田。
<br>雨中草色绿堪染，水上桃花红欲( 一作亦) 然。
<br>优娄比丘经纶学，伛偻丈人乡里贤。
<br>披衣倒屣且相见，相欢语笑衡门前。
<br>
<br>302．早秋山中( 一作居) 作
<br>
<br>无才不敢累明时，思向东溪守故篱。
<br>不厌尚平婚嫁早，却嫌陶令去官迟。
<br>草堂蛩响临秋急，山里蝉声薄暮悲。
<br>寂寞柴门人不到，空林独与白云期。
<br>
<br>303．积雨辋川庄作
<br>
<br>积雨空林烟火迟。
<br>蒸藜炊黍饷东口（1）。
<br>漠漠水田飞白鹭。
<br>阴阴夏木啭黄鹂。
<br>山中习静观朝槿。
<br>松下清斋折露葵。
<br>野老与人争席罢。
<br>海鸥何事更相疑。
<br>
<br>注（1）：此字形如"甾"，然其上有"艹"旁也。
<br>
<br>304．听百舌鸟
<br>
<br>上兰门外草萋萋，未央宫中花里栖。
<br>亦有相随过御苑，不知若个向金堤。
<br>入春解作千般语，拂曙能先百鸟啼。
<br>万户千门应觉晓，建章何必听鸣鸡。
<br>
<br>305．息夫人
<br>
<br>莫以今时宠，能忘旧日恩。
<br>看花满眼泪，不共楚王言。
<br>
<br>306～308．班婕妤三首
<br>一
<br>玉窗萤影度，金殿人声绝。
<br>秋夜守罗帏，孤灯耿明灭。
<br>二
<br>宫殿生秋草，君王恩幸疏。
<br>那堪闻凤吹，门外度金舆。
<br>三
<br>怪来妆阁闭，朝下不相迎。
<br>总向春园里，花间笑语声。
<br>
<br>309～328．辋川集（二十首） 并序
<br>余别业在辋川山谷，其游止有孟城坳、华子冈、文杏馆、斤竹岭、鹿柴、木兰
<br>柴、茱萸泮、宫槐陌、临湖亭、南【土宅】、欹湖、柳浪、栾家濑、金屑泉、白
<br>石滩、北【土宅】、竹里馆、辛夷坞、漆园、椒园等，与裴迪闲暇，各赋绝句云
<br>尔。
<br>
<br>309．孟城坳
<br>
<br>新家孟城口，古木余衰柳。
<br>来者复为谁？空悲昔人有。
<br>
<br>310．华子冈
<br>
<br>飞鸟去不穷，连山复秋色。
<br>上下华子冈，惆怅情何极！
<br>
<br>311．文杏馆
<br>
<br>文杏裁为梁，香茅结为宇。
<br>不知栋里云，去作人间雨。
<br>
<br>312．斤竹岭
<br>
<br>檀栾映空曲，青翠漾涟漪。
<br>暗入商人路，樵人不可知。
<br>
<br>313．鹿柴
<br>
<br>空山不见人，但闻人语响。
<br>返景入深林，复照青苔上。
<br>
<br>314．木兰柴
<br>
<br>秋山敛余照，飞鸟逐前侣。
<br>彩翠时分明，夕岚无处所。
<br>
<br>315．茱萸泮
<br>
<br>结实红且绿，复如花更开。
<br>山中倘留客，置此芙蓉( 一作茱萸) 杯。
<br>
<br>316．宫槐陌
<br>
<br>仄径荫宫槐，幽阴多绿苔。
<br>应门但迎扫，畏有山僧来。
<br>
<br>317．临湖亭
<br>
<br>轻舸迎上( 一作仙) 客，悠悠湖上来。
<br>当轩对樽酒，四面芙蓉开。
<br>
<br>318．南【土宅】
<br>
<br>轻舟南【土宅】去，北【土宅】淼难即。
<br>隔浦望人家，遥遥不相识。
<br>
<br>319．欹湖
<br>
<br>吹箫凌极浦，日暮送夫君。
<br>湖上一回首，山青卷白云。
<br>
<br>320．柳浪
<br>
<br>分行皆绮树，倒影入清漪。
<br>不学御沟上，春风伤别离。
<br>
<br>321．栾家濑
<br>
<br>飒飒秋雨中，浅浅石溜泻。
<br>跳波自相溅，白鹭惊复下。
<br>
<br>322．金屑泉
<br>
<br>日饮金屑泉，少当千余岁。
<br>翠凤翔文螭，羽节朝玉帝。
<br>
<br>323．白石滩
<br>
<br>清浅白石滩，绿蒲向堪把。
<br>家住水东西，浣纱明月下。
<br>
<br>324．北【土宅】
<br>
<br>北【土宅】湖水北，杂树映朱栏。
<br>逶迤南川水，明灭青林端。
<br>
<br>325．竹里馆
<br>
<br>独坐幽篁里，弹琴复长啸。
<br>深林人不知，明月来相照。
<br>
<br>326．辛夷坞
<br>
<br>木末芙蓉花，山中发红萼。
<br>涧户寂无人，纷纷开且落。
<br>
<br>327．漆园
<br>
<br>古人非傲吏，自阙经世务。
<br>偶寄一微官，婆娑数株树。
<br>
<br>328．椒园
<br>
<br>桂尊迎帝子，杜若赠佳人。
<br>椒浆尊瑶席，欲下云中君。
<br>
<br>
<br>329～333．皇甫岳云溪杂题五首
<br>
<br>329．鸟鸣涧
<br>
<br>人间桂花落，夜静春山空。
<br>月出惊山鸟，时鸣春涧中。
<br>
<br>
<br>330．莲花坞
<br>
<br>日日采莲去，洲长多暮归。
<br>弄篙莫溅水，畏湿红莲衣。
<br>
<br>331．鸬鹚堰
<br>
<br>乍向红莲没，复出清蒲扬。
<br>独立何【衤离】【衤徙】，衔鱼古查上。
<br>
<br>332．上平田
<br>
<br>朝耕上平田，暮耕上平田。
<br>借问问津者，宁知沮溺贤？
<br>
</p>
<br><br></td>
</tr>
<tr> 
 <td valign=top width="100%" height="61" background=../../images/art_bottom.gif bgColor=#655222 border=0>
<div align="center"><br>
<script src='http://s11.cnzz.com/stat.php?id=1547&web_id=28195&show=pic' language='JavaScript' charset='gb2312'></script></div>
</tr>
</table>
</td>
  </tr>
</table>
<TABLE class="table1" cellSpacing="0" cellPadding="0" width="770" height="188" align="center" 
bgColor="#655222" background="../../images/bottom.gif" border="0">
  <TBODY>
  <TR>
    <TD align=center></TD></TR></TBODY></TABLE>
</BODY>
</HTML>
